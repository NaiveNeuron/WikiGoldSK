<doc id="3638" title="Baltské more" url="https://sk.wikipedia.org/wiki?curid=3638">

Baltské more(staršie [resp. podľa niektorých názorov nesprávne ]: "Baltické more", hovorovo Baltik ; po rusky "Балтийское море" - Baltijskoje more, po nemecky "Ostsee", po dánsky "Østersøen", po švédsky "Östersjön", po poľsky "Morze Bałtyckie", po fínsky "Itämeri", po estónsky "Läänemeri", po litovsky "Baltijos jūra", po lotyšsky "Baltijas jūra") je šelfové vnútrozemské more Atlantického oceánu, s ktorým ho spájajú prielivy Kattegat, Skagerrak a Severné more. Nachádza sa v severnej Európe. Je obklopené Škandinávskym polostrovom, pevninou východnej a strednej Európy a Jutským polostrovom s dánskymi ostrovmi. 
Zaberá plochu dosahuje priemernú hĺbku , maximálnu . Priemerná teplota na hladine v zime je na otvorenej časti mora 1 – 3 °C, v lete 18 – 20 °C, v centrálnych častiach je slanosť vrchných vrstiev 7 – 7,5 ‰. V zime zvykne zamŕzať Botnický záliv, Fínsky záliv a Rižský záliv.
Súčasťou mora sú zálivy.
Medzi najväčšie ostrovy patria.
Morský ľad sa v "Baltskom mori" zvyčajne začína tvoriť v polovici novembra v najsevernejších zátokách Botnického zálivu. Maximum zvykne dosahovať vo februári alebo marci, keď je okrem Botnického zálivu zamrznutý aj Fínsky záliv, Rižský záliv a more v oblasti súostrovia Ålandy. Počas najchladnejších zím môže nastať situácia, že zamrzne celé Baltské more. Naposledy sa tak stalo v zime 1986/1987. Topenie ľadu začína zvyčajne v apríli, pričom v máji ľad prežíva len v severnej časti Botnického zálivu, kde sa môžu zvyšky udržať až do začiatku júna.
Najvýznamnejšie rieky ústiace do mora sú.
Do úmoria Baltského mora patrí okrem krajín na jeho pobreží aj.
Na pobreží mora leží 9 štátov: Dánsko, Estónsko, Fínsko, Litva, Lotyšsko, Nemecko, Poľsko, Rusko, Švédsko. 
K najdôležitejším prístavným mestám sa radia.
Na západe je more spojené so Severným morom (Kattegat) cez prielivy Malý Belt, Veľký Belt a Öresund.
V praveku a rímskej dobe bol kraj okolo Baltského mora (Pobaltie) spojený s Jadranským morom jantárovou cestou. V priebehu storočí o vplyv v oblasti Baltského mora bojoval Rád nemeckých rytierov, Rusko, Švédsko, Poľsko, Prusko a i. Významná bola severná vojna, vďaka ktorej Rusko znížilo vplyv Švédska. 
Keď skončila 1. svetová vojna, získalo obnovené Poľsko prístav Gdansk ("Danzig"), čo pobúrilo Nemecko, ktoré počas 2. svetovej vojny obsadilo južne a východné pobrežie "Baltu". Po vojne dostalo južné pobrežie Poľsko, východné Sovietsky zväz, ktorý zabral pobaltské republiky a vytvoril Kaliningradskú oblasť. Po rozpade ZSSR sa stav nezmenil.

</doc>
<doc id="26348" title="Lúčka (okres Svidník)" url="https://sk.wikipedia.org/wiki?curid=26348">

Lúčka je obec na Slovensku v okrese Svidník.
V modrom štíte na zelenej preliačenej pažiti sú skrížené nástroje strieborný zlatookovaný cep a zlatá kosa na striebornom kosisku, prekryté zlatým snopom so zľava zaseknutým zlatým kosákom na striebornej rukoväti. Znamenie erbu môžeme zaradiť medzi hovoriaci symbol z roku 2001. Erb bol prijatý obecným zastupiteľstvom v roku 2001 a je zapísaný v Heraldickom registri SR pod číslom HR: L-123/2001. Autormi erbu sú Peter Kónya, Sergej Pančák a Leon Sokolovský.
Vlajka obce pozostáva zo štyroch pozdĺžnych pruhov vo farbách 1/6 modrej, 1/6 bielej 3/6 modrej a 1/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="27611" title="Štiavnické Bane" url="https://sk.wikipedia.org/wiki?curid=27611">

Štiavnické Bane sú obec na Slovensku v okrese Banská Štiavnica. Pôvodne sa obec nazývala "Piarg", premenovaná na Štiavnické Bane bola v roku 1948. 
Obec leží v centrálnej časti Štiavnických vrchov, približne juhozápadne od centra Banskej Štiavnice. Centrom obce prechádza cesta II/524 zo Štiavnice k Richnavskému jazeru.
Lokalita Štiavnické Bane vznikla z dvoch sídelných celkov: osady Sigelsberg a osady Vindšachta. Prvá zmienka o Sigelsbergu je z roku 1352. Osada sa neskôr stala súčasťou hradného, od 17. storočia komorského, panstva Šášov. Lokalita Vindšachta je známa najmä baníctvom. V roku 1648 zriadili v obci banskú erárnu nemocnicu pri kostole, ktorú koncom 19. storočia presťahovali do Banskej Štiavnice.
Od potlačenia SNP do oslobodenia.
V okolí Štiavnických Baní operovali dve partizánske skupiny a to Sitno a Sokol. Skupina Sokol sa významne zaslúžila o skrátenie bojov počas oslobodzovacích operácií Červenej armády tým, že pomohla Sovietom prejsť cez vodné štôlne do tylu nepriateľa.
V obci sa nachádza mestská pamiatková rezervácia od roku 1995, zahrňuje viaceré objekty.

</doc>
<doc id="50856" title="Zákon dvanástich tabúľ" url="https://sk.wikipedia.org/wiki?curid=50856">

Zákon dvanástich tabúľ (po latinsky "Lex duodecim tabularum") niekedy tiež Zákony dvanástich tabúľ ("Leges duodecim tabularum") z polovice 5. storočia pred Kr. bola prvá kodifikácia rímskeho zvykového práva. Kodifikoval spravidla kazuisticky najmä rodinné, procesné a trestné právo, pričom sa kodifikovali len normy zvykového práva, ktoré boli v čase jeho vydania ešte sporné.
Zákony dvanástich tabúľ vznikli ako požiadavka plebejcov na presnú kodifikáciu zákonov. Pred ich spísaním existovali právne normy zväčša v ústnej forme a patricijovia si ich pri súdnych procesoch často vykladali vo svoj prospech. Preto bolo zvolené desaťčlenné kolégium "Decemviri legibus scribundis (consulari imperio)", ktoré malo za úlohu tieto zákony spísať. Počas jeho zvolenia boli suspendované všetky úrady v Ríme a toto kolégium prebralo mimoriadne právomoci. Po jeho ročnom pôsobení bolo výsledkom 10 tabúľ. Po ich prerokovaní sa však rozhodlo, že kolégium bude zvolené ešte raz. Ale druhé kolégium využilo svoje mimoriadne právomoci a pokúsilo sa v Ríme nastoliť tyraniu, ktorá však bola zvrhnutá. Druhé kolégium doplnilo predchádzajúci súpis o dve ďalšie dosky a tento súbor dvanástich dosiek bol prijatý.
Hoci dosky s textom umiestnené na rímskom fóre zničili na začiatku 4. stor. pred Kr. Galovia, bolo znenie zákona v starovekom Ríme všeobecne známe a bol rešpektovaný ešte v čase rímskeho cisárstva.
Nešlo o zákonník v súčasnom zmysle slova (systematické spracovanie všetkých zákonov), ale o súbor úzko zameraných predpisov, ktoré boli určené spoločnosti založenej na rodine, poľnohospodárstve a chove dobytka. Venoval sa svadbe, rozvodu a príslušným majetkovým právam, riešil spory o vlastníctvo pôdy, hospodárske stavby, otrokov a spory ohľadne ujmy na majetku či osobách. Dával právo žalobcovi predviesť obvinených aj násilím. Veriteľ bol zodpovedný za predvedenie dlžníka pred súd i za vykonanie rozsudku. Dlžník mal na zaplatenie dlhu 30 dní, ak tak neurobil, mohol sa ho veriteľ zmocniť a zadržiavať, pokiaľ zaň nezaplatil dlh niekto iný. Ak sa tak nestalo, mohol dlžníka predať "do cudziny, za Tiberu" (zrejme do otroctva, pričom je možné, že Rimania nemohli byť legálne držaní ako otroci v samotnom Ríme/Latiu). Ďalšou možnosťou pre dlžníka bolo vstúpiť do služieb svojho veriteľa, ako tzv. nexi a dlh si odpracovať. 

</doc>
<doc id="52502" title="Helenizmus" url="https://sk.wikipedia.org/wiki?curid=52502">

Helenizmus (zo – Grék) je dejinná a kultúrna epocha, obdobie starovekých dejín východného Stredomoria a Prednej Ázie od výbojov, započatých 338 pred Kr. macedónskymi panovníkmi Filipom II. a jeho synom Alexandrom Veľkým (v rokoch 334 – 324). Pokračovala v nástupníckych štátoch (Macedónia s Gréckom, ríša Seleukovcov, Ptolemaiovcov, Baktrijské kráľovstvo, Pergamská ríša a i.) až do roku 30 pred Kr., čiže do začiatku samovlády prvého rímskeho cisára Octaviana a do obdobia, keď stratil svoju samostatnosť posledný helenistický štát, ptolemaiovský Egypt. Vzdelanosť, umenie, hodnoty a životný štýl starých Grékov prijímal rad národov a súčasne ho obohacoval o domáce tradície.
Helenizmus sa pokladá za významné obdobie antickej kultúry. V období helenizmu sa grécky živel rozšíril ďaleko na východ, kde existovali v Ázii a v Egypte veľké štáty s gréckou vládnucou vrstvou a s mnohými gréckymi mestami a keď sa v ekonomike, v sociálnom a politickom zriadení i v kultúre prelínali civilizačné prvky grécke s orientálnymi. Helenizmus prenikal aj do západného Stredomoria a pôsobil nielen na Grékov sicílskych a juhoitalských, ale aj na Kartágo a Rím.

</doc>
<doc id="54777" title="Výhrevnosť" url="https://sk.wikipedia.org/wiki?curid=54777">

Výhrevnosť je veličina udávajúca aké množstvo tepla sa uvoľní spálením jednotkového množstva látky alebo zmesi. Výhrevnosť patrí medzi základné fyzikálne parametre palív.
Jednotkou výhrevnosti je podiel energie a množstva. Podľa druhu posudzovanej zmesi môže byť výhrevnosť udávaná v.
Výhrevnosť sa zväčša určuje pomocou kalorimetra.
Horná a dolná výhrevnosť paliva.
Horná výhrevnosť - Hs (iné názvy: hrubá výhrevnosť, spaľovacie teplo, nevhodne: "spalné teplo"; iná značka: Qv) je výhrevnosť ktorá zahŕňa uvoľnenú energiu z paliva pri spaľovaní v adiabatických podmienkach pri tlaku 101,325 kPa za predpokladu, že sa výsledné produkty spaľovania ochladia na teplotu, akú mali pred spálením a voda obsiahnutá v spalinách je v kvapalnom stave.
Dolná výhrevnosť - Hi (iné názvy: čistá výhrevnosť, výhrevnosť v užšom zmysle; iná značka: Qn) je výhrevnosť ktorá zahŕňa uvoľnenú energiu z paliva pri spaľovaní v adiabatických podmienkach pri tlaku 101,325 kPa za predpokladu, že sa výsledné produkty spaľovania ochladia na teplotu, akú mali pred spálením ale vodná para obsiahnutá v spalinách je v plynnom stave.
Dolná výhrevnosť je teda znížená o energiu potrebnú na odparenie vody, ktorá je produktom spaľovania. Táto energia (výparné teplo vody) má hodnotu 2,5 MJ na každý kilogram vody v spalinách.
Spaľovanie v reálnych technických aplikáciách prebieha vždy za vysokých teplôt, s výstupnými produktmi v plynnej fáze. Ak technické zariadenie nie je vybavené kondenzačným systémom, rozdiel energií medzi dolnou a hornou výhrevnosťou zostáva v odchádzajúcich spalinách. Preto má pri porovnávaní palív väčší význam dolná výhrevnosť.
Rozdiel vo výhrevnostiach môže byť významý (aj viac ako 10 %) v závislosti od množstva vodíka v palive.
Porovnanie výhrevnosti vybraných palív.
Porovnanie dolnej výhrevnosti vybraných pevných a kvapalných palív.
Porovnanie dolnej výhrevnosti vybraných plynných palív.
Pre posudzovanie objemových výkonov tepelných strojov, nie je podstatná výhrevnosť použitého paliva, ale výhrevnosť pracovnej zmesi. Výhrevnosť zmesi je možné určiť zo vzťahu.

</doc>
<doc id="68895" title="Open-source softvér" url="https://sk.wikipedia.org/wiki?curid=68895">

Open-source softvér je počítačový softvér, ktorého zdrojový kód je prístupný pod takou licenciou, ktorá umožňuje študovanie, poprípade vkladanie zmien a vylepšení do zdrojového kódu a poťažmo do softvéru a umožňuje ďalšiu redistribúciu v modifikovanej alebo nezmenenej forme. Je to význačný príklad open source vývoja. Na týchto projektoch sa týmto spôsobom môže podieľať hocikto z celého sveta. Každý do projektu môže pridať svoj nápad. 
Názov „open source“ (slovensky otvorený zdroj) najskôr navrhla skupina ľudí pôsobiacich v oblasti „free" softvéru, ktorí kritizovali politickú a morálnu filozofiu vyplývajúcu z pojme „free softvér“, čo v angličtine znamená slobodný, voľný, bezplatný a snažili sa preformulovať názov tak, aby vyhovoval aj komerčnejšiemu zameraniu. Eric Raymond bol obzvlášť aktívny v snahe popularizovať tento vtedy nový názov a prvýkrát verejne vyzval komunitu slobodného softvéru, aby prijala názov „open source“, 8. februára 1998. Krátko nato, koncom februára 1998, v spolupráci s Bruceom Perensom založil iniciatívu Open Source Initiative ako vzdelávaciu, ochrannú a sprievodnú organizáciu.
Medzi najznámejšie open source projekty patrí vývoj Linuxu a jednotlivých distribúcií. Distribúcie sú tvorené ako pre bežných používateľov, tak aj pre profesionálov. Medzi známe distribúcie patria.
Ďalším významným open source projektom je balík kancelárskych aplikáciíOpenOffice.org a LibreOffice.org. Notepad++ je poznámkový blok s mnohými funkciami aj pre programátorov
Ďalšie open-source softvér je.

</doc>
<doc id="94303" title="Hlasivky" url="https://sk.wikipedia.org/wiki?curid=94303">

Hlasivky (lat. plicae vocales) sú hlavným fonačným orgánom cicavcov. Sú to zložené útvary v hrtane, skladajúce sa z hlasivkového svalu, ktorým sa pripájajú na krhlovité chrupky a utvárajú hlas. Štrbinu (glottis) medzi hlasivkami ohraničujú aj vnútorné plochy krhlovitých chrupiek. Tieto chrupky ich svojimi pohybmi pri fonácii približujú alebo odďalujú.
Lekársky odbor, ktorý sa zaoberá zdravím hlasiviek a hlasu sa nazýva foniatria.
Pri pohľade z ústnej dutiny sú hlasivky vidieť hneď za hrtanovou príklopkou, ktorá pri prehĺtaní chráni vstup do hrtanu. Hlasivkové svaly a väzy sa napínajú medzi hlasivkovým výbežkom krhlovitej chrupavky a zadným okrajom štítnej chrupavky.
Hlasivkové riasy sú veľmi pružné - samotný hlasivkový výbežok je tvorený elastickou chrupavkou, hlasivkový väz, čo je vlastne zosilnená fibroelastická membrána hrtanu, je tiež z elastických vlákien. Hlasivkový väz slúži ako opora mäkším hlasivkovým riasám, ktoré sú tvorené záhybmi sliznice. Prirodzené napätie väzu tak môže byť ovplyvňované vôľou - ku každému hlasivkovému väzu prilieha priečne pruhovaný hlasivkový sval.
Medzi väzmi sa nachádza hlasivková štrbina (lat. rima glottidis), ktorá má pri dýchaní tvar pretiahnutého, rovnoramenného trojuholníka - pri fonácii však napätie svalu spôsobí, že sa k sebe hlasivkové riasy po celej diaľke priblížia.
Pri približovaní hlasivkových rias dôjde k tomu, že pri výdychu do nich vzduch naráža a odpudzuje ich od seba. Vďaka svojej pružnosti sa riasy hneď vracajú do pôvodnej polohy, rozochvievajú sa a spôsobujú pravidelné prerušovanie prúdu vydychovaného zvuku.
Tón hlasu záleží na rezonančnej frekvencii kmitajúcich hlasiviek. U dospelého muža sa táto frekvencia pohybuje okolo 125 Hz, u dospelých žien je asi 210 Hz, u detí cez 300 Hz.
Zatiaľ je frekvencia ľudi 125 Hz,210Hz,300Hz,bude 100Hz,200Hz,400Hz...

</doc>
<doc id="122172" title="Albus Dumbledore" url="https://sk.wikipedia.org/wiki?curid=122172">

Albus Percival Wulfric Brian Dumbledore je fiktívna postava zo série Harry Potter. Bol riaditeľom Rokfortskej strednej školy čarodejníckej, na ktorej študoval Harry Potter a jeho najlepší priatelia.
Bol veľmi učený a všeobecne uznávaný čarodejník, je dokonca jediný, koho sa Lord Voldemort obával, pretože už v detstve to pre neho bol prvý čarodejník, ktorého stretol, a ktorý mu potvrdil jeho schopnosti. V prvom ročníku sa spriatelil s Elphiasom „ Puňťom" Dogeom. Albus mal sklony veriť, že aj v tom najhoršom človeku sa ukrýva čosi dobré, najviac veril v lásku. Každému sa snažil dať druhú šancu. Mal zmysel pre humor, obľuboval komornú hudbu a kolky a miloval muklovské citrónové dropsy. 
Dumbledore bol nadmieru vysoký a na pohľad veľmi starý muž. Nosil polmesiačikovité okuliare na dvakrát zlomenom orlom nose. Mal modré oči, dlhé strieborné vlnité vlasy a bradu. Nosieval extravagantné habity (tyrkysové s hviezdami, zlaté...). Bol to génius. Opísal dvanásť možností využitia dračej krvi a so svojím spolupracovníkom a dlhoročným priateľom Nicolasom Flamelom dospel k viacerým objavom na poli alchýmie, najmä objavu Kameňa mudrcov. 
Narodil sa v roku 1881. Mal mladšieho brata Aberfortha a sestru Arianu, ktorá však zomrela ako veľmi mladá po nešťastnom zasiahnutí kúzlom. Žil s matkou Kendrou a otcom Percivalom v Godricovej úžľabine podobne ako Harry Potter. Za mlada sa priatelil s Gellertom Grindelwaldom, čiernym mágom, ktorý študoval na Durmstrangu. Bol vlastníkom starobylého bazového prútika, jedného z Darov Smrti, ktorý získal v roku 1945 po boji s obávaným Grindelwaldom. Počas štúdia na Rokforte bol vo fakulte Chrabromil, stal sa prefektom, neskôr aj Hlavným prefektom. Predtým, ako sa stal rokfortským riaditeľom, bol učiteľom transfigurácie. 
Bol členom a zároveň zakladateľom Fénixovho rádu, ktorý bojoval proti Voldemortovi počas prvej aj druhej čarodejníckej vojny. Pokúšal sa zničiť Voldemortove horcruxy, čo sa mu stalo osudným. Za susedu mali Bathildu Baghshotovú, autorku Dejín mágie. Bol najmocnejší čarodej na svete a keby žil, tak by bol aj doteraz. Jeho minulosť skrýva veľa zaujímavých a možno nepochopiteľných vecí. 
Bol zmierený so smrťou. V šiestom dieli knihy (Harry Potter a Polovičný princ) ho zabil kliatbou Avada Kedavra profesor Severus Snape. Urobil to však na jeho vlastnú žiadosť. Zomrel v júni roku 1997. Dumbledore skrotil fénixa Félixa, ktorý sa po majiteľovej smrti vytratil. 

</doc>
<doc id="125744" title="Petra Polnišová" url="https://sk.wikipedia.org/wiki?curid=125744">

Mgr. art. Petra Polnišová (24. február 1976, Bratislava) je slovenská herečka.
Vyštudovala bábkoherectvo na VŠMU. Následne pôsobila v Spojenom kráľovstve a dva roky v milánskom divadle Teatro laboraotrio mangiafuoco.
Po návrate na Slovensko sa stala jedným z kľúčových členov divadla GUnaGU v Bratislave, pôsobí v Štúdiu L+S, spolupracovala s divadlami Nová scéna, Aréna.
Do povedomia širšej verejnosti vstúpila účinkovaním v humoristickej relácii "S.O.S." na STV (spolu so svojimi kolegami z divadla), kde sa podieľala aj na scenári a dramaturgii. Jej najznámejšími kreáciami v relácii sú Edita Papeky (paródia cvičiteľky Edity Sipeky), kaderníčka Duňa, porotca "Slovensko hľadá Superstar" Bulo Vyšší (Julo Viršík), Mora Monsterová, reportérka Lujza Mlsná a kultová postava so sociálnym cítením veverica Eliška.
Vo filme "Muzika" stvárnila Miladu Bučičovú, za stvárnenie ktorej bola nominovaná na Národných filmových oceneniach Slnko v sieti.
Ordinácia v Ružovej záhrade.
V seriáli "Ordinácia v ružovej záhrade" stvárnila postavu bláznivej sestričky Nory, ktorej pri autonehode zahynuli obaja rodičia a musí sa postarať o maloletú sestru. Neskôr sa dá dokopy s doktorom Juríčkom, s ktorým otehotnie, a tak sa rozhodnú vziať sa.
Petra Polnišová účinkovala v televíznej humornej improvizačnej šou "Partička", kde spolu s hereckými kolegami Lukášom Latinákom, Mariánom Miezgom, Robom Jakabom, Jurajom Kemkom, Romanom Pomajbom a Danom Danglom improvizujú na vybrané témy.
Od roku 2014 účinkuje v humoristickej relácii Kredenc. Jej najznámejšími kreáciami v relácii sú moderátorka "Televíznych konín", Slavomíra Chladná, Cuky v "Cuky Luky", Žela v "Kurze sebaobrany", Sfinge, (paródia Ingrid Horskej v seriáli "Búrlivé víno") v "Zlomenom mušte", teta Oľga v "Ordinácii k dočasnej náhrade", Mrena Zastudená v "Čardáš šou" a Ružena Balatón-Turza v "Zámene kabeliek".

</doc>
<doc id="126263" title="Patrick Brontë" url="https://sk.wikipedia.org/wiki?curid=126263">

Patrick Brontë (17. marec, 1777, Drumballyroney, County Down, Írsko - 7. jún, 1861, Haworth, Yorkshire, Spojené kráľovstvo) bol pôvodom írsky anglikánsky kňaz, kaplán a básnik, manžel Marie Brontëovej a otec spisovateliek Charlotty, Emily Jane a Anne Brontëových a básnika a maliara Patricka Branwella Brontëho.
Narodil sa ako prvé z desiatich detí Hugha Ó Proinntigha a Eleanor McCroryovej. Učil sa na niekoľkých miestach (za kováča, obchodníka s plátnom, za tkáča), kým sa v roku 1798 stal učiteľom a v roku 1802 sa presťahoval do Cambridge, kde študoval teológiu na "St. John's College", kde mu pôvodné meno "Ó Proinntigha" zapísali ako "Brontë". V roku 1806 získal titul bakalára a vymenovali ho za kaplána vo Wethersfielde v Essexe, kde ho vysvätili za diakona a v roku 1809 aj za kňaza. V roku 1809 sa stal asistentom kaplána vo Wellingtone v Shropshire a v roku 1810 publikoval svoju prvú báseň "Winter Evening Thoughts" v miestnych novinách, po ktorej nasledovala v roku 1811 zbierka moralistických básní "Cottage Poems". V nasledujúcom roku ho menovali skúšajúcim na Wesleyanskej akadémii vo Woodhouse Grove, neďaleko Guiseley, kde sa stretol s Mariou Branwellovou, s ktorou sa zosobášil 29. decembra 1812. Ich prvá dcéra Maria sa narodila v roku 1814 po presťahovaní do Hartsheadu v Yorkshire, a ich druhá dcéra, Elizabeth, sa narodila v roku 1815 po presťahovaní rodiny do Thorntonu. 
Tu sa narodili aj ostatné deti - v roku 1816 Charlotte, v roku 1817 jediný syn Patrick Branwell, v roku 1818 Emily Jane a v roku 1820 posledné dieťa, dcéra Anne. Patricka zvolili za doživotného kaplána v Haworthe v júni 1819 a v apríli 1820 sa presťahoval s rodinou na tunajšiu faru. Jeho švagriná Elizabeth Branwellová, ktorá žila s rodinou v Thorntone v roku 1815, prišla do jeho domácnosti v roku 1821, aby sa starala o deti a opatrovala vážne chorú manželku Mariu, ktorá bola v poslednom štádiu rakoviny. Rozhodla sa presťahovať k rodine natrvalo, aby vykonávala prácu Patrickovej gazdinej. Patrick sa postaral o stavbu nedeľnej školy v Haworthe, ktorú otvorili v roku 1832. Vyvinul aktivity, aby bola dedina zásobovaná čistou vodou, čo sa mu podarilo v roku 1856. Po smrti posledného dieťaťa, Charlotte, ktorá zomrela 9 mesiacov po svojej svadbe, spolupracoval s Elizabeth Gaskellovou na jej životopise a postaral sa o posmrtné vydanie Charlottinho románu "The Professor (Profesor)" v roku 1857, ktorý v skutočnosti napísala ako prvý. Charlottin manžel Arthur Bel Nicholls, ktorý bol Patrickovým kaplánom, zostal v jeho domácnosti až do Patrickovej smrti v roku 1861, keď sa vrátil do Írska. 

</doc>
<doc id="183137" title="Amy Winehouse" url="https://sk.wikipedia.org/wiki?curid=183137">

Amy Jade Winehouse (14. september 1983, Londýn, Anglicko – 23. júl 2011, Londýn, Anglicko) bola anglická jazzová, soulová a R &B speváčka. Jej debutový album "Frank", ktorý vyšiel v roku 2003 sa stal veľmi populárnym. Pomohla tomu hlavne pilotná pieseň „Stronger than Me“. Celosvetového úspechu sa ale dočkala až s druhým albumom "Back to Black", ktorý vyšiel v roku 2006 a pochádza z neho úspešná pieseň „Rehab“. Zomrela ako 27-ročná na otravu alkoholom.
Amy sa narodila v Londýne v židovskej rodine, kde sa počúval hlavne jazz. Jej otec Mitchell Winehouse je taxikár a matka pracuje v lekárni.
Zhruba v desiatich rokoch začala pôsobiť v amatérskej rapovej skupine Sweet'n'Sour.
Hudobne ju ovplyvnilo mnoho osobností rôznych žánrov, napríklad Carole King, Prince alebo Madonna. V 16 rokoch začala spievať profesionálne a podpísala prvú zmluvu s vydavateľstvom.
2003 – 2004: Frank.
Amyin debutový album vyšiel v roku 2003. Všetky texty na albume si napísala sama a hudba bola ovplyvnená hlavne jazzom. Kritika na album bola veľmi pozitívna, Amy sa mohla tešiť hlavne porovnaniu s Macy Gray.
Na rebríčkoch v Británii sa albumu darilo, pohyboval sa na najvyšších priečkach. To vynieslo albumu i niekoľko nominácií na Brit Awards, kde vyhrala v kategórii Najlepšia pieseň za song "Stronger than Me".
Neskôr sa priznala, že si stojí iba za 80% albumu, pretože sa jej do nahrávania veľa miešal label a to sa jej nepáčilo, ale že je zároveň na svoj album pyšná, aj keby niektoré veci urobila na ňom úplne inak.
2006 – 2007: "Back to Black".
Album "Back to Black" vyšiel v roku 2006 a debutoval na siedmom mieste. Neskôr sa ale prepracoval až na najvyššie umiestenie v britskom rebríčku. Hlavnú zásluhu na tom mala pieseň "Rehab", kde s úprimnosťou popisuje svoju náklonnosť k alkoholu, za ktorú ju chcel manažér poslať do protialkoholickej liečebne, ona sa ale vzoprela a celý manažérsky tím vyhodila a začala pracovať s novými ľudmi.
Album "Back to Black" sa dostal tiež na americký trh, kde sa mu veľmi darilo. Najvyššie sa dostal na 6. miesto.
18. mája 2007 sa Amy vydala za svojho priateľa v Miami na Floride.
V júni 2007 bola jednou z hlavných hviezd na festivale Glastonbury.

</doc>
<doc id="184619" title="Rob Blake" url="https://sk.wikipedia.org/wiki?curid=184619">

Rob Blake, plným menom Robert Bowlby Blake, (10. december 1969, Simcoe, Kanada) je bývalý kanadský hokejista a reprezentant v ľadovom hokeji, člen Zlatej trojkoruny.
Rob Blake je obranca. V roku 1988 ho v úvodnom drafte NHL vybral klub Los Angeles Kings v 4. kole ako 70. v poradí. Už v sezóne 1989/90 sa v drese Los Angeles dostal prvýkrát na ľad NHL a zostal verný tomuto klubu 12 sezón. Od sezóny 2000/01 hrá s číslom 4 za Colorado Avalanche. Na sezónu 2005/06 mal s Coloradom uzavretú zmluvu s ročným príjmom 6,364 milióna dolárov a bol po Joe Sakicovi druhým najdrahším hráčom tímu.
V júli 2006 sa stal hráčom klubu Los Angeles Kings, 28. septembra 2007 sa stal kapitánom Kings. Je najproduktívnejším obrancom Kings v histórii klubu. V lete 2008 podpísal zmluvu so San José Sharks, kde zostal do konca svojej kariéry v roku 2010.
Rob Blake získal v drese Kanady zlatú medailu na zimných olympijských hrách 2002 v Salt Lake City. Dostal sa aj do reprezentačného výberu Kanady na zimné olympijské hry 2006 v Turíne. 

</doc>
<doc id="202433" title="Kuttara" url="https://sk.wikipedia.org/wiki?curid=202433">

Kuttara je v súčasnosti neaktívny vulkanický komplex, pozostávajúci z niekoľkých stratovulkánov, troskových kužeľov, lávových dómov a kaldery, nachádzajúci sa na ostrove Hokkaidó blízko pacifického pobrežia, juhovýchodne od kaldery Toja. V stavbe komplexu prevládajú andezity a bazalty.
Komplex sa vyvinul v piatich etapách, prvá sa odohrala pred 60 000 rokmi. Explozívna erupcia štvrtej fázy pred 40 000 rokmi vyprodukovala veľký objem dacitovej pemzy a dala za vznik 3 km širokej kaldere. Neskoršie erupcie vyprodukovali niekoľko lávových prúdov na severnom okraji komplexu. Na západnom okraji komplexu vznikli začiatkom holocénu dva krátery a masívny dacitový lávový dóm. Posledná väčšia fáza sa odohrala v 17. storočí. V súčasnosti sa v okolí komplexu nachádzajú početné horúce pramene, fumaroly a gejzíry.

</doc>
<doc id="205248" title="Turek (stroj)" url="https://sk.wikipedia.org/wiki?curid=205248">

Turek bol mechanický stroj, prevádzkovaný v 18. a 19. storočí, ktorý jeho majitelia vydávali za šachový automat, mal aj turecké meno, Ilker. V skutočnosti bol však veľmi prepracovanou mystifikáciou. Mechanizmus skonštruoval roku 1771 slovenský vynálezca Johann Wolfgang Kempelen a verejnosti ho predviedol ešte toho roku na zámku Schönbrunn za prítomnosti kráľovnej Márie Terézie. Stroj dokázal zohrať dobrú šachovú partiu proti ľudskému protihráčovi alebo predviesť tzv. jazdcovu prechádzku – šachový problém ukladajúci hráčovi povinnosť obísť jazdcom celú šachovnicu tak, aby každé pole navštívil presne raz.
Svoj názov Turek dostal podľa svojho vzhľadu. Verejne bol prezentovaný ako automat, ale v skutočnosti išlo o mechanické zariadenie ukrývajúce skutočného šachistu, ktorý sa v prípade kontroly vnútra skrinky premiestňoval z jednej strany na druhú. Turka ovládal počas hry, pričom o ťahoch na šachovnici bol informovaný pomocou magnetov, na ktoré si svietil sviečkou. Turek hral v rôznych štátoch Európy a Ameriky po takmer 84 rokov, pričom porazil mnoho svojich vyzývateľov vrátane štátnikov ako Napoleon Bonaparte a Benjamin Franklin. Aj keď mnoho ľudí podozrievalo, že vnútri stroja je skrytý človek, verejne bol podvod vysvetlený až v roku 1857 v americkom časopise "The Chess Monthly". V tej dobe už stroj neexistoval; v roku 1854 zhorel pri požiari.

</doc>
<doc id="220298" title="Klobúk" url="https://sk.wikipedia.org/wiki?curid=220298">

Klobúk je pokrývka hlavy, vyrobená z plste, súkna, kože, látky alebo slamy rozmanitého tvaru. Jej hlavnou úlohou je ochrana hlavy pred nepriaznivým počasím, dažďom, slnkom, ale taktiež slúži ako súčasť predpísaného odevu (napr. arcibiskupský klobúk) alebo ako módny doplnok.
Boli známe už v starovekom Grécku, kde sa používali plstené klobúky, nazývané petasos alebo kausia, ktoré sa nosili pri cestovaní; u starovekých Rimanov to bol klobúk nazývaný pileus, ktorý sa nosil pri slávnostiach a náboženských alebo posvätných obradoch a bol považovaný za symbol slobody. Po rozpade starovekého Grécka a Ríma sa začali klobúky v Európe nosiť asi v 10. storočí, no skutočne rozšírené začali byť až približne od začiatku 16. storočia. 
Klobúky prešli veľmi širokým a rozmanitým vývojom, čo sa týka ich tvaru, zdobenia alebo využitia. Mohli byť vysoké ("sombréro"), nízke ("panamský klobúk"), guľaté ("cylinder"), trojhranné ("napoleonsky klobúk"), so strieškou, so štítkom alebo bez striešky, u žien i mužov ozdobené stuhami, perami, kvetmi a podobne. 
Okrem ochrannej a ozdobnej funkcie mali klobúky občas aj rozlišovaciu funkciu, keď napr. v Taliansku, Francúzsku, Nemecku alebo vo Švédsku v určitých obdobiach tvar a farba klobúka označovali príslušnosť alebo sympatie k určitej politickej strane ("demokratický klobúk", "kalábrijský" a pod.)

</doc>
<doc id="249310" title="Hovädzie mäso" url="https://sk.wikipedia.org/wiki?curid=249310">

Hovädzie mäso alebo hovädzina je mäso tura domáceho. Hovädzie mäso sa dostáva na stôl v mnohých rôznych úpravách. Surové (ako napr. carpaccio alebo tatársky biftek), v celku (ako napr. hovädzia pečeň, nakrájané na plátky (napr. steak alebo biftek), na drobné kúsky (napr. guláš) alebo mleté (fašírka).
Hovädzie mäso je charakteristicky tehlovo červené, obsah svalového farbiva a výsledná farba mäsa však ďalej závisí na veku zabitého zvieraťa – u mladých kusov je bledo červená, u starších kusov a najmä býkov tmavo červená - ďalej na jeho pohlaví, živej hmotnosti, plemennej príslušnosti, fyzickom zaťažení konkrétneho svalu a samozrejme tiež na intenzite a kvalite výživy jatočného zvieraťa. Odtieň farby sa líši tiež podľa toho, z akej časti tela mäso pochádza, . Výraznejšie sfarbenie mäsa podporuje pohyb zvieraťa, kŕmenie zeleným krmivom a vysoký obsah železa v kŕmnej dávke. Kastrácia býkov a intenzívny výkrm naopak vedie k svetlejším odtieňom mäsa 
V priebehu technologického spracovania a skladovania jatočného trupu je farba mäsa ovplyvnená predovšetkým pH - pri pH nižšom než 5,6 je mäso svetlejšie, pri pH vyššom než 5,8 naopak tmavne. Uvarením mäso nadobúda šedohnedú farbu. Pri bežnom chladiarenskom skladovaní hovädzie mäso v štvťkách optimálne vyzreje za 10 až 14 dní.
Typická chuť a pach mäsa je ovplyvnená prítomnosťou prchavých mastných kyselín.. Je výrazná najmä u starších zvierat. S chuťovými vlastnosťami mäsa úzko súvisí šťavnatosť a krehkosť mäsa. Najväčší vplyv na šťavnatosť má potom schopnosť mäsa udržať vodu (údržnosť), väznosť a stupeň mramorovania mäsa, krehkosť je spôsobená vysokým obsahom svalových bielkovín (hlavne aktínu a myozínu) a mramorovaním mäsa, čo nie je nič iné, než vyšší obsah intramuskulárneho tuku na úkor kolagénu a elastínu vo väzivovom tkanive medzi svalovými vláknami. Mäso od dobre vykŕmených zvierat je krehkejšie než mäso od zvierat chudších.
Hovädzím mäsom v užšom slova zmysle slova sa myslí priečne pruhovaná svalovina, k nej priliehajúce tkanivo (kosti, tukové tkanivo, spojivo, a to vrátane nervového tkaniva a krvných miazgových ciev). Najdôležitejšou a najhodnotnejšou časťou mäsa je svalové tkanivo. Jeho akosť je daná jemnosťou svalových vláken, obsahom tuku a jeho typom, podielom svalového tkaniva a ďalšími faktormi.
Mladé kusy majú jemne vláknité mäso, svalovina starších jedincov je hrubo vláknitá. Starší býci a dojnice majú nízky obsah intramuskulárneho tuku, takéto mäso býva tvrdšie a menej chutné. U jalovíc a volov oproti tomu dochádza k skorému ukladaniu všetkých typov tukov, ktorými mäso výrazne podrastá, takže pri reze je vidieť mramorovanie. Vnútrosvalový tuk zreteľne zlepšuje chuťové vlastnosti mäsa, ale ak sa nazhromaždí väčšie množstvo medzisvalového tuku, je to vnímané ako nežiaduce. Priemerný obsah tukov v jatočne opracovaných polkách by preto nemal presahovať 5,7-6,2%, chudé hovädzie mäso obsahuje do 3% tuku.
Hovädzie mäso je biologicky veľmi hodnotné, má vysoký obsah esenciálnych aminokyselín, železa a vitamínu B2.
Po rozporcovaní hovädzej polky sa rozlišujú rôzne diely hovädzieho mäsa.
Najväčšími producentmi hovädzieho mäsa vo svete sú USA, Brazília a Čína. V Európe sú najdôležitejšími producentmi Francúzsko, Nemecko a Taliansko. Pre produkciu hovädzieho mäsa sa využívajú špecializované mäsové plemená alebo býci a jalovičky mliečnych a kombinovaných plemien, ktoré však majú nižšiu kvalitu mäsa, nižšie prírastky a vyššiu spotrebu krmiva.

</doc>
<doc id="257266" title="SA Tennis Open" url="https://sk.wikipedia.org/wiki?curid=257266">

SA Tennis Open je tenisový turnaj mužov, ktorý sa hrá na otvorených dvorcoch s tvrdým povrchom v juhoafrickom Johannesburgu. V súčasnosti patrí do kategórie ATP World Tour 250 series na okruhu ATP Tour. Minulé turnaje sa hrali pod názvom South African Open. V Johannesburgu sa od roku 1972 do roku 1981 hrali dva rôzne turnaje. Jeden v marci resp. v apríli a druhý v novembri resp. v decembri. Niektoré z týchto turnajov boli zaradené do série World Championship Tennis. V roku 1993 sa turnaj hral v Durbane a v roku 1994 v Sun City.
Poznámka: "Turnaje sú rozdelené podľa mesiaca, v ktorom sa hrali. Novembrové turnaje do roku 1989 sú označené "South African Open", aprílové turnaje do roku 1981 sú označené "WCT Johannesburg" resp. "ATP Johannesburg". Novembrové turnaje v rokoch 1976 a 1977 patrili medzi WCT turnaje, ale označené sú ako "South African Open"". 

</doc>
<doc id="261224" title="Zámok Chambord" url="https://sk.wikipedia.org/wiki?curid=261224">

Zámok Chambord je najväčší zo zámkov na Loire strednom Francúzsku. Bol postavený v rokoch 1519 až 1541 na objednávku francúzskeho kráľa Františka I. v zátoke rieky Cosson, ľavého prítoku Loiry. Zámok leží asi východne od mesta Blois v departemente Loir-et-Cher.
V roku 1392 odkúpil rod kniežat z Orléans lesnatú oblasť v okolí Chambordu od grófov z Blois. V roku 1498 sa stal francúzskym kráľom Ľudovít XII. Orleánsky a pozemky tak prešli do vlastníctva kráľovského dvora. V roku 1516 sa František I. vrátil s Leonardom da Vinci z Talianska, kde sa inšpiroval talianskou renesančnou architektúrou. V roku 1519 bolo vybraté miesto pre stavbu zámku, ktorý mal slúžiť ako lovecké sídlo a nahradiť pevnosť, ktorá tu bola. Stavba bola dokončená v roku 1547, v roku úmrtia Františka I., dostavbou kráľovských apartmánov. Kráľ na zámku strávil veľmi málo času. Ďalší francúzski králi zámok nechali opustený, čo spôsobilo jeho postupné chátranie.
V rokoch 1725 až 1733 zámok obýval Stanisław Leszczyński, v tej dobe zosadený poľský kráľ, svokor Ľudovíta XV. Od roku 1745 do roku 1750 slúžil ako kasárne. V roku 1792 nechala revolučná francúzska vláda predať mobiliár zámku a Napoleon Bonaparte zámok venoval maršalovi L. A. Berthierovi. Počas francúzsko-pruskej vojny v roku 1870 slúžil zámok ako poľná nemocnica. V roku 1883 sa stal majetkom bývalého vládnuceho rodu Parmského vojvodstva. Od roku 1930 patrí štátu. Počas druhej svetovej vojny tu od roku 1939 do roku 1945 boli uskladnené umelecké zbierky Parížskeho múzea v Louvre.
Chambord patrí k vrcholným stavbám renesančnej architektúry a k najznámejším zámkov vo Francúzsku. Jeho fasáda má šírku 128 metrov, v zámku je 440 miestností, viac než 80 schodíšť, 365 komínov a 800 tesaných hlavíc stĺpov.
Meno architekta stavby nie je známe, analýzy však ukazujú, že na plány vplýval Leonardo da Vinci, v tej dobe architekt na dvore Františka I., ktorý však zomrel krátko po ukončení stavebných prác.
Rozsiahla stavba bola zahájená v roku 1519, podľa dochovaných údajov na nej pracovalo 1800 robotníkov. Pracovné podmienky sťažovali mokriny a preto museli robotníci do mäkkej pôdy zatĺkať dubové koly do hĺbky až 12 metrov, aby stavba stála na pevných základoch.
Na stavbu bol použitý vápenec z oblasti Tuffeau. Zámok je postavený podľa vzoru stredovekých pevností okolo centrálnej časti zvanej donjon, tá však neplnila obrannú funkciu. Donjon zahŕňa päť obyvateľných podlaží. V každom podlaží zámku sa nachádzajú štyri štvorcové a štyri kruhové byty. Štyri chodby zo štyroch svetových strán sa zbiehajú v strede zámku, ktorému dominuje schodište v tvare dvojitej šroubovice. To bolo asi navrhnuté pod vplyvom Leonarda da Vinci. Neskôr František I. zámok nechal rozšíriť a usídlil sa v rozsiahlejších miestnostiach vo východnom krídle. V západnom krídle bola začatá stavba kaplnky, dokončená neskôr za Ľudovíta XIV.

</doc>
<doc id="261528" title="Bacary Sagna" url="https://sk.wikipedia.org/wiki?curid=261528">

Bacary Sagna ("vyslovuje sa" Bakary Saňa) (14. február 1983, Sens, Francúzsko) je francúzsky futbalový obranca senegalského pôvodu, ktorý pôsobí v klube Manchester City a reprezentuje Francúzsko. Jeho bratranec Ibrahima Sonko hrá tiež v Premier League za Stoke City. 
Bacary je odchovancom mládežníckej akadémie AJ Auxerre, kde prešiel všetkými vekovými kategóriami až v roku 2004 prvýkrát nastúpil za seniorský tím. V roku 2005 vyhral Francúzsky Pohár a v sezóne 2006/07 bol zvolený do Tímu roka v Ligue 1 ako najlepší pravý obranca súťaže. Za Auxerre odohral aj 17 zápasov v Pohári UEFA.
12. júla 2007 Sagna prestúpil do klubu Premier League Arsenal Londýn za nezverejnené odstupné, ale odhadovala sa suma od 6 do 8 miliónov libier. Obliekol dres s číslom 3, ktorý pred ním nosil Ashley Cole a veľký miláčik publika Nigel Winterburn. Sagna debutoval za Arsenal 19. júla 2007 v prípravnom zápase proti tureckému Genclerbirligi (3-0) v tréningovom centre Bad Waltersdorf v Rakúsku. 
Premier League si prvýkrát vyskúšal 21. augusta 2007 v domácom zápase proti Fulhamu (2-1). Sagna je preferovaný ako pravý bek, môže však hrať aj naľavo, na pozícii stopéra a aj ako stredopoliar. Bacary vytlačil z postu pravého obrancu v Arsenale Emmanuela Ebouého, pokiaľ ten zaskakoval na pravom krídle. 
23. marca 2008 strelil svoj prvý gól za The Gunners po hlavičke z rohového kopu v zápase proti Chelsea (1-2). Tento gól mal pre Bacaryho špecifický význam, keďže ho venoval svojmu bratovi, ktorý zomrel mesiac pred tým. Na konci sezóny bol vybraný do Tímu roka 2008 v Premier League zostavovanom Asociáciou Profesionálnych Futbalistov (PFA).
4. júna 2008, Sagna po prvej úspešnej sezóne podpísal nový kontrakt na ďalšie dva roky s možnosťou predĺženia zmluvy až do roku 2014. Sagna skonštatoval: "Milujem Arsenal, je to skvelý klub" a ďalej povedal: "Tréner je veľmi dobrý a v nasledujúcej sezóne budeme bojovať o všetky trofeje."
13. Jún 2014 Sagna prestupuje do Manchester City FC za 24 miliónov libier
Sagna hral za francúzsku reprezentáciu do 21 rokov na Európskom šampionáte tejto vekovej kategórie v roku 2006. Celkovo za "dvadsaťjednotku" odohral 28 zápasov bez streleného gólu. Prvýkrát za A tím hral 22. augusta 2007 proti Slovensku v prípravnom zápase (1-0) v Trnave. Tréner Raymond Domenech ho nenominoval na Majstrovstvá Európy vo futbale 2008.

</doc>
<doc id="284246" title="Katolicki Uniwersytet Lubelski Jana Pawła II" url="https://sk.wikipedia.org/wiki?curid=284246">

Katolicki Uniwersytet Lubelski Jana Pawła II (doslova "Lublinská katolícka univerzita Jána Pavla II.", skratka KUL, ) je súkromná katolícka vysoká škola vo východopoľskom meste Lublin.
V súčasnosti tu študuje približne 19 000 študentov. V Lubline pôsobia fakulty katolíckej teológie, práva, kanonického práva, filozofie, humanitných vied, spoločenských vied a matematicko–prírodovedná fakulta. Okrem toho zahŕňa tiež po jednej fakulte v mestách Tomaszów Lubelski (právne a ekonomické vedy) a Stalowa Wola (spoločenské vedy).
Najznámejšou osobou spojenou s univerzitou je Karol Wojtyła, neskorší pápež Ján Pavol II. V rokoch 1988–1989 tu bol rektorom neskorší varšavský arcibiskup Stanisław Wielgus.
Od roku 2000 tu vzniká prvá viacdielna poľská encyklopédia filozofie, tomisticky orientovaná "Powszechna Encyklopedia Filozofii". V roku 2008 vyšiel 9. z plánovaných 10 zväzkov. Iniciátorom projektu je dominikán Mieczysław Albert Krąpiec.

</doc>
<doc id="286183" title="QR kód" url="https://sk.wikipedia.org/wiki?curid=286183">

QR kód alebo QR code je dvojrozmerný čiarový kód, ktorý vyvinula japonská spoločnosť Denso-Wave v roku 1994. Skratka „QR“ pochádza z anglického označenia "Quick Response" ("Rýchla reakcia"), keďže kód je navrhnutý s ohľadom na rýchle dekódovanie.
Princíp použitia spočíva v tom, že QR kód vytlačený na papier alebo predmet sa zosníma kamerou alebo fotoaparátom, a softvér dekóduje textovú informáciu obsiahnutú v kóde. V Japonsku sa QR kód stal de facto štandardom a väčšina mobilných telefónov so vstavaným fotoaparátom vie tieto kódy dekódovať.
QR kód sa skladá z bielych a čiernych štvorcových modulov zložených do štvorcovej matice. Veľkosť matice je od 21×21 do 177×177 bodov s nárastom o 4 moduly v každom rozmere.
QR kód môže obsahovať písmená, čísla alebo japonské znaky kandži a je schopný pojať rôzne množstvo informácií podľa obsahu.
Kód bol pôvodne navrhnutý na sledovanie jednotlivých súčiastok pri výrobe automobilov. Neskôr sa začal používať na kódovanie rôznych kontaktných informácií. QR kód tak môže obsahovať
QR kód je otvorený štandard, keďže spoločnosť Denso-Wave zverejnila špecifikáciu a neuplatňuje patentovú ochranu.

</doc>
<doc id="290492" title="Zwinger (Drážďany)" url="https://sk.wikipedia.org/wiki?curid=290492">

Zwinger v Drážďanoch je jedna z popredných barokových pamiatok v Nemecku. 
V 17. storočí ho postavil saský kurfirst August Silný. V súčasnosti sa v paláci nachádza jedna z najväčších zbierok porcelánu. Sú tu vystavené aj obrazy maliarov Raffaela, Holbeina ml. a Cranacha st., ďalej zbierka strelných a kostných zbraní a zbierka brnení. V roku 1945 bol palác Zwinger pri bombardovaní Drážďan značne poškodený, no po skončení vojny bol zrekonštruovaný. Názov paláca je odvodený z nemeckého slova "Zwinger" (čo znamená parkán); palác totiž leží v miestach pôvodných mestských hradieb.
Palác sa začal stavať na príkaz saského kurfirsta, Augusta II., ktorý sa neskôr v roku 1697 stal poľským kráľom. Tak ako veľa iných panovníkov, aj on napodobňoval životný štýl Ľudovíta XIV. Palác dal postaviť na jazdecké a karnevalové slávnosti, ale dal tam vystavať aj oranžériu, kde sa pestovali pomarančovníky. Po oslavách pri príležitosti svadby kurfirstovho syna už Zwinger nebol taký obľúbený na konanie hier a slávností a začal slúžiť najmä ako galéria.
Výstavbou bol poverený architekt Matthäus Daniel Pöppelmann, ktorý stavbu pojal ako umelecké dielo. Veľa plastík, ktorými je Zwinger vyzdobený, vytvoril sochár Balthasar Permoser. Jeho najveľkolepejšie dielo v tomto paláci, "Kúpel nýmf", sa nachádza vo Francúzskom pavilóne v priestore s jaskyňami, sochami a fontánami. Pöppelmann sa ešte pričinil o výstavbu "Korunnej brány", z ktorej po oboch stranách vybiehajú dve symetrické galérie. Na juhovýchodnej strane je to pavilón so zvonkohrou a na druhej strane hudobný pavilón. Pálac však nebol dokončený ešte za života architekta. 
Prestavba v 19. storočí.
Súčasnú podobu dostal palác až v 19. storočí, kedy tu architekt Gottfried Semper vybudoval novorenesančnú budovu obrazovej galérie, v ktorej sa dodnes nachádzajú diela ako Sixtínska Madona, diela od Rembrandta, či ďalších významných umelcov.
V paláci Zwinger sa aj v súčasnosti nachádza veľa cenných a vzácnych zbierok a umeleckých diel. Medzi ne patrí napríklad zbierka porcelánu s cennými porcelánovými plastikami z obdobia meißenskej manufaktúry aj s dielami Johanna Friedricha Böttgera, ktorý vynašiel biely tvrdý porcelán.

</doc>
<doc id="295588" title="Marek Hrivík" url="https://sk.wikipedia.org/wiki?curid=295588">

Marek Hrivík (28. august 1991, Čadca) je slovenský profesionálny hokejový útočník. 
Hrivík je odchovancom žilinského hokeja. Sezónu 2007/2008 strávil hlavne v juniorskej lige v drese Žiliny, kde v 49 zápasoch nazbieral 36 bodov (17+19). V sezóne 2008/2009 hrával za HK Orange 20, kde bol najmladším hráčom tímu. Pred sezónou 2009/2010 odišiel do zámoria, kde v klube Moncton Wildcats v juniorskej QMJHL strávil tri sezóny. V sezóne 2010/2011 bol najlepším strelcom Monctonu, v 59 zápasoch nazbieral dokopy 79 bodov (38+41). Zúčastnil sa na tréningových kempoch Columbusu Blue Jackets (2010) i Phoenixu Coyotes (2011), no zmluvu nepodpísal ani s jedným z klubov.
V máji 2012 podpísal trojročný kontrakt s tímom NHL New York Rangers. Od sezóny 2013/2014 pôsobí na farme New Yoku Ranges v Hartforde Wolf Pack. V júli 2015 predĺžil zmluvu s Rangers, podpísal jednoročný dvojcestný kontrakt. Sezónu 2015/2016 odohral v Hartforde, kde v 52 dueloch základnej časti nazbieral 28 bodov (7+21). Následne bol povolaný do prvého tímu New Yorku Rangers, v ktorého drese debutoval v NHL 22. februára 2016 v zápase proti Detroitu.
2020‑2021 SHL Scoring Leaders-Najlepší hráč švédskej ligy.
V rokoch 2008 a 2009 sa zúčastnil na MS juniorov do 18 rokov. Slovensko reprezentoval aj na MS juniorov do 20 rokov v rokoch 2009 a 2011. V roku 2014 bol účastníkom MS.

</doc>
<doc id="302846" title="Clube de Regatas do Flamengo" url="https://sk.wikipedia.org/wiki?curid=302846">

Clube de Regatas do Flamengo je brazílsky športový klub sídliaci v Rio de Janeiro. Klubové farby Flamega sú červená a čierna. Klub je známy pre jeho futbalový tím, ktorý hrá brazílsku najvyššiu súťaž.
Futbalový klub bol založený v roku 1911, kedy odišla skupinka hráčov z konkurenčného Fluminense. Zlatá éra klubu začala v roku 1978, kedy klub získal Majstrovstvá Ria de Janeira. Nasledujúcich 5 rokov tím, ktorý tvorili predovšetkým Júnior, Carpegiani, Adílio, Cláudio Adão, Tita a Zico, získal viaceré ocenenia. V roku 1981 to bol Pohár osloboditeľov pre majstra Južnej Ameriky a následne aj Interkontinentálny pohár.
V rokoch 1984 až 2009 bola hlavným sponzorom klubu spoločnosť Petrobras.

</doc>
<doc id="307171" title="Južný Bug" url="https://sk.wikipedia.org/wiki?curid=307171">

Južný Bug (iný názov: Boh) je rieka, ktorá sa nachádza na Východoeurópskej rovine v Ukrajine. Rieka pramení v Podolskej vysočine, približne na západ od mesta Chmeľnyckyj. Jej celý tok je na území Ukrajiny.
Na hornom toku rieky sa nachádzajú prevažne močiarne oblasti. V strednej časti toku preteká cez kryštalické pohorie a vytvára niekoľko kaskád. V dolnom toku má rieka veľa prítokov a nachádza sa tu jadrová elektráreň. je splavných. Celkovo sa na jej toku nachádza 13 priehrad, z ktorých najväčšia je Ladyžynská priehrada.
Najväčšie mestá na jeho toku sú: Chmeľnyckyj, Chmiľnyk, Vinnycia a Mykolajiv.

</doc>
<doc id="316126" title="Windows Me" url="https://sk.wikipedia.org/wiki?curid=316126">

Windows Me (Millenium Edition) je operačný systém spoločnosti Microsoft. Bol vydaný 14. septembra 2000. Je viac-menej vylepšením predošlého Windows 98 a je posledným systémom bežiacim ako nadstavba nad MS-DOS (ďalšie produkty používajú už výhradne jadro založené na Windows NT). Windows Me sa zameriava na domácich používateľov.
Windows Me si zachoval vzhľad Windows 2000. Má vylepšenú stabilitu, ale bezpečnosťou jadra zaostáva za Windows NT. Vylepšené bolo spúšťanie systému – informácie a funkcie, ktoré sa vo Windows 95/98 načítavali zo súborov AUTOEXEC.BAT a CONFIG.SYS, boli presunuté do jadra systému a bol zakázaný reálny režim MS-DOSu, vďaka čomu by sa Windows ME mal spúšťať rýchlejšie.
Okrem vzhľadu prebral Windows Me z Windows 2000 i niektoré nové funkcie ako Universal Plug-and-play, ochranu systémových súborov a automatickú aktualizáciu (okrem iného taktiež štandardne obsahujú ovládače pre USB Mass storage zariadenia). Pre spríjemnenie užívateľského rozhrania obsahujú navyše (oproti Windows 2000) niektoré ďalšie aplikácie a funkcie (Internet Explorer 5.5, Windows Media Player 7, Windows Movie Maker, Komprimované priečinky, atď.). Vytvorené bolo taktiež grafické rozhranie pre ScanDisk (oproti textovému rozhraniu ScanDisku vo Windows 95/98), a taktiež obsahuje novú funkciu System Restore – obnovenie predošlého nastavenia v prípade zrútenia sa systému. Podpora skončila v roku 2006.
Vo Windows Me bola prvýkrát predstavená funkcia „obnovenie systému“ (anglicky System restore), ktorá umožňuje obnoviť predošlý stav systému, čo môže byť užitočné napríklad v prípade, kedy bol nainštalovaný problémový ovládač alebo aplikácia a systém práve preto nepracuje správne. Tato funkcia funguje tak, že sleduje zmeny systémových súborov a registrov, a ak dôjde k ich zmene (k tej dochádza práve pri inštalácii ovládačov či aplikácií), je vytvorený tzv. bod obnovenia. Bod obnovenia je možné vytvoriť i manuálne. Táto funkcia však má aj svoje nevýhody – môže spomaľovať počítač (v prípade, že sa systém rozhodne vytvoriť bod obnovenia, keď užívateľ práve s počítačom pracuje), body obnovenia sú roztrúsené po všetkých jednotkách (v koreňovom adresári každej jednotky je uložený adresár _RESTORE), a navyše sa niekedy môže stať, že pomocou tejto funkcie sa obnoví vírus, ktorý bol predtým odstránený. Vylepšená verzia tejto funkcie je zahrnutá tiež vo Windows XP.
Ochrana systémových súborov (anglicky Windows File Protection) bola predstavená už vo Windows 2000. Má za úlohu chrániť dôležité systémové súbory pred zmenou. V prípade, že sa nejaká aplikácia či užívateľ pokúsia odstrániť alebo prepísať staršiu verziu dôležitého systémového súboru, Windows vytvorí kópiu týchto dôležitých súborov a potom ich obnoví do ich pôvodného stavu.
Táto funkcia je tiež vo Windows 2000 a Windows XP.
Automatické aktualizácie (anglicky Automatic Updates) kontrolujú, automaticky sťahujú a inštalujú kritické záplaty, ktoré sú dostupné na Windows Update. Užívateľovi stačí len inštaláciu potvrdiť. Tento komponent sa nachádza tiež vo Windows XP, Windows 2000 SP3 a vyšších verziách.
Funkcia „komprimované zložky“ umožňuje užívateľom pracovať so ZIP súbormi priamo cez prieskumník, teda bez toho, aby k tomu bol potrebný ďalší program. Túto funkciu tvorí knižnica zipfldr.dll (rozšírenie prieskumníka, ktoré umožňuje prechádzať ZIP súborom, ako keby to bola zložka), dzip32.dll (kompresia súborov) a dunzip32.dll (dekompresia súborov).
Túto funkciu je možné nastaviť pri inštalácii systému, ale aj dodatočne. Je tiež obsiahnutá v balíku Plus! pre Windows 98 a vylepšená verzia tejto funkcie sa nachádza štandardne vo Windows XP.
Pozn.: Pokiaľ sa inštalačný program spustí s parametrom /nm, nebude sa testovať, či má počítač dostatočný výkon.

</doc>
<doc id="354154" title="Sherlock (seriál)" url="https://sk.wikipedia.org/wiki?curid=354154">

Sherlock je britský televízny seriál z produkcie British Broadcasting Corporation, ktorý sa vysielal od 25. júla 2010 do 15. januára 2019. Vytvorili ho Steven Moffat a Mark Gatiss. Je to súčasná verzia Sherlocka Holmesa z detektívnych príbehov sira Arthura Conana Doyla - v hlavných úlohách Benedict Cumberbatch ako Holmes a Martin Freeman ako doktor Watson. Na Slovensku seriál vysielala verejnoprávna Jednotka a neskôr Dvojka so slovenským dabingom.
Seriál sleduje detektíva konzultanta Sherlocka Holmesa (Benedict Cumberbatch) ako rieši rožličné záhady v modernom Londýne. Pomáha mu jeho spolubývajúci a priateľ, doktor John Watson (Martin Freeman), ktorý sa vrátil z vojenskej služby v Afganistane, kde pracoval pre zdravotnícky oddiel britskej kráľovskej armády. Holmes často na prípadoch spolupracuje aj s mestským detektívom inšpektorom Gregom Lestradom (Rupert Graves). Watson o ich dobrodružstvách píše blog, vďaka ktorým sa Holmes stane celebritou a o jeho prípadoch a súkromnom živote začnú písať aj médiá. O jeho pomoc žiadajú obyčajný ľudia, ako aj britská vláda.
V seriáli je vykreslených mnoho rôznych prípadov, no opakujúcim sa motívom je Sherlockov konflikt s Jimom Moriartym (Andrew Scott), ktorý je Sherlockovým úhlavným nepriateľom. Molly Hooperová (Louise Brealey), ktorá pracuje v nemocnici sv. Barta, tiež príležitostne asistuje v Holmesových prípadoch. Medzi ďalšie vedľajšie postavy patrí pani Hudsonová (Una Stubbs), Holmesova a Watsonova domovníčka a Sherlockov brat Mycroft (Mark Gatiss).
V januári 2014 Moffat potvrdil, že so spolutvorcom Gatissom začali plánovať aj piatu sériu, avšak v čase vysielania štvrtej série v januári 2017 ešte neboli rozhodnutí, či ju nakrútia. Cumberbatch a Moffat vyjadrili záujem pokračovať niekedy v budúcnosti, no zatiaľ bez konkrétnych plánov. Gatiss sa vyjadril, že kvôli časovej vyťaženosti Cumberbatcha a Freemana, je potenciálna piata séria v nedohľadne.
Seriál čerpá z mnohých Doylových príbehov, ktoré sú uvedené v tabuľke nižšie.
Prvú časť "A Study in Pink (Štúdia v ružovom)" pôvodne režírovala Coky Giedroyc a bola to 60-minútová časť, ktorú plánovalo BBC odvysielať ešte v roku 2009. V BBC však rozhodli vyrobiť nanovo tri 90-minútové časti, ktoré boli nakrútené v opačnom poradí než v akom boli nakoniec odvysielané kvôli Moffatovej práci na seriáli "Doctor Who". Nakrúcanie prvej série začalo v januári 2010. 10. augusta 2010 bola potvrdená druhá séria, ktorá sa pôvodne mala začať vysielať ešte v roku 2011, no bola posunutá na január 2012. Po odvysielaní poslednej časti druhej série oznámili Moffat s Gatissom na Twitteri, že seriál bude pokračovať aj treťou sériou. Tretiu sériu začali nakrúcať v marci 2013 a odvysielaná bola presne dva roky po druhje sérii, v januári 2014. 2. júla 2014 bolo oznámené, že medzi treťou a štvrtou sériou bude nakrútená špeciálna časť. Špeciál "The Abominable Bride (Ohavná nevesta)" sa nakrúcal od 5. januára do 10. februára 2015 a bol odvysielaný 1. januára 2016. Štvrtá séria sa nakrúcala od 4. apríla do 5. augusta 2016 a začala sa vysielať už tradične 1. januára 2017.

</doc>
<doc id="356913" title="Noora Rätyová" url="https://sk.wikipedia.org/wiki?curid=356913">

Noora Rätyová (29. máj 1989, Espoo) je fínska reprezentantka v ľadovom hokeji, brankárka tímu Ilves Tampere.
Svoj prvý štart na vrcholnom svetovom podujatí zaznamenala na Majstrovstvách sveta v roku 2005 v čase, keď mala 15 rokov a necelých 9 mesiacov. Na tomto šampionáte nastúpila v jednom stretnutí, v ktorom odchytala 30 minút. O rok neskôr na ZOH 2006 v Turíne v zaznamenala svoj prvý olympijský štart.
Je trojnásobnou bronzovou medailistkou z majstrovstiev sveta v kategórii žien (2008, 2009, 2011) a držiteľkou bronzovej medaily zo Zimných olympijských hier 2010 vo Vancouveri. 

</doc>
<doc id="363403" title="Kuna americká" url="https://sk.wikipedia.org/wiki?curid=363403">

Kuna americká alebo soboľ americký (lat. "Martes americana") je druh z rodu kuna (Martes) z čeľade lasicovité. 
Jeho poddruh "Martes americana caurina" sa často zvykne vyčleňovať ako samostatný druh "Martes caurina".
Kuna americká je rozšírená najmä v Kanade, Aljaške a v západnej časti USA.
Žije v ihličnatých lesoch a veľmi zručne loví veverice v korunách stromov. 
Má červenkastohnedú srsť a krátke zavalité nohy. Dorastá do dĺžky 65 cm (vrátane chvosta). Korisť loví na zemi i na stromoch. 

</doc>
<doc id="457015" title="Torrey DeVittová" url="https://sk.wikipedia.org/wiki?curid=457015">

Torrey Joël DeVittová (8. jún 1984, Long Island, New York, USA) je americká herečka hudobníčka, filantropka, producentka a bývalá modelka. Preslávila ju rola Melissy Hastingsovej v dramatickom seriáli "Roztomilé mrchy" ("Pretty Little Liars"; 2010 – 2017), tiež rola Dr. Meredith Fellevej v seriáli stanice The CW, "Upírske denníky" "(The Vampire Diaries"; 2012 – 2013) a postava Carrie v dráme "One Tree Hill" (2008–2009). V roku 2013 stvárnila Maggie Hallovú v poslednej sérii "Army Wives" a od roku 2015 hrá postavu Dr. Natalie Manningovej v lekárskom seriáli stanice NBC s názvom "Chicago Med".
Torrey sa narodila v štáte New York. Jej otec Liberty DeVitto bol dlhoročným bubeníkom v kapele Billy Joela. Má dve sestry Devon a Maryelle. Jej sestra Maryelle hrala v TV seriáli "Endurance". Ako dieťa Torrey strávila veľa času na cestách s rodičmi. Navštevovala základnú školu Fort Salonga, potom Kings Park Central School District. Vo veku šiestich rokov začala hrať na husle, hrala i v školskom zbore. Po absolvovaná Winter Park High School vo Winter Parku na Floride strávila leto v Japonsku kde pracovala ako modelka; predtým strávila nejaký čas v Chicagu.
Torrey začala svoju kariéru účinkovaním v reklamách, ktoré popísala ako odrazový mostík k televíznej a filmovej práci. Podpísala zmluvu s Ford and Avenue One modeling agencies, keď si však uvedomila, že v modelingu nemá budúcnosť, zamerala sa výlučne na svoju hereckú kariéru. Občasne sa venuje aj hre na husle. V roku 2002 hrala s kapelou Tommy Davidson na Sunset Room v Hollywoode.
Torrey hrala v sérii TV stanice ABC Family "Beautiful People" ctižiadostivú modelku Karen Kerr. Jej filmový debut bol vo filme "Starcrossed". V roku 2006 sa objavila vo filmovom pokračovaní "Tajomstvo minulého leta 3" ako Zoe. Ako hosť hrala v seriáloch "Drake & Josh", "Scrubs" a "Jack & Bobby". Mala malú rolu vo filme "Forbidden Love", hrala v LA Sierru Young vo filme "Shooting Holiday", vo filme "Green Flash" s Davidom Charvetom a Christin Cavallari, Pheobe Hilldale vo filme "Killer Movie".
V 5. a 6. sérii dramatického seriálu TV stanice The CW "One Tree Hill" hrala postavu opatrovateľku Carrey. Bola hosťom v seriáli v roku 2008.
V roku 2010 Torrey začala hrať v seriáli "Roztomilé mrchy", ktorý je natočený podľa kníh Sary Shepardovej. Hrá tu Mellisu Hastingsovú, sestru jednej z hlavných postáv. V seriáli "Upírske denníky" stvárnila postavu Meredith Fellovej.
V apríli 2011 si vzala herca Paula Wesleyho, s ktorým sa zoznámila pri natáčaní "Killer Movie" v roku 2007. V roku 2013 sa rozviedli.

</doc>
<doc id="464293" title="F.C. Paços de Ferreira" url="https://sk.wikipedia.org/wiki?curid=464293">

Futebol Clube de Ferreira Pacos je portugalský futbalový klub sídliaci v mestečku Paços de Ferreira, ktoré má 8 500 obyvateľov. Klub bol oficiálne založený v roku 1950, avšak vznik sa datuje do roku 1930, keď bol založený jeho predchodca "Sport Club Pacense". Neskôr hral v nižších súťažiach pod názvom "Futebol Clube Vasco da Gama" a súčasný názov získal po premenovaní v roku 1950. Momentálne (január 2013) hrá najvyššiu portugalskú súťaž Primeira Liga. 
Domáce zápasy hrá na štadióne Mata Real, ktorý má kapacitu 5 255 miest. Najväčším úspechom klubu je účasť vo finále portugalského pohára Taça de Portugal v sezóne 2008/09, v ktorom prehral s FC Porto 0-1.
 

</doc>
<doc id="489001" title="Filip Topol" url="https://sk.wikipedia.org/wiki?curid=489001">

Filip Topol (12. jún 1965, Praha, Česko – 19. jún 2013, Praha, Česko ) bol český spevák, klavirista, hudobný skladateľ a textár, vedúca osobnosť kapely Psí vojáci.
Narodil sa v Prahe. Jeho otcom je dramatik Josef Topol, dedom spisovateľ Karel Schulz a starším bratom básnik a spisovateľ Jáchym Topol.
Prvýkrát vystúpil v roku 1978 ako trinásťročný na Hrádečku u Václava Havla v úvode koncertu The Plastic People of the Universe "Pašijové hry velikonoční". Hral piesne na texty svojho o tri roky staršieho brata Jáchyma. Ešte v tom istom roku založil spolu so svojimi spolužiakmi zo školy kapelu Psí vojaci, ktorej názov inšpirovali indiánski bojovníci z románu "Malý veľký muž". Napísal pre ňu veľmi veľa piesňových textov. Jednou z najznámejších je pieseň „Žiletky“, podľa ktorej v roku 1994 bol uvedený rovnomenný film, a v ktorom si Topol zahral hlavnú rolu. Za svoju kariéru nahral dva sólové albumy a jeden s orchestrom.
Dlhodobo sa potýkal so zdravotnými problémami, v minulých rokoch prekonal viacero operácií, pri ktorých mu lekári odobrali polovicu pankreasu. Posledný koncert s ním odohrali Psí vojaci 25. mája 2013 v Amsterdame.

</doc>
<doc id="506932" title="Cynická obluda" url="https://sk.wikipedia.org/wiki?curid=506932">

Cynická obluda je internetový projekt slovenského publicistu Radoslava Ondřejíčka.
Ondřejíček začal v máji 2012 pravidelne uverejňovať na americkej službe Blogger satirické komentáre formou koláží obrázkov s komiksovými popiskami. Kombinácia obrázku (prevažne fotografie) a textu má pravidelne prekvapivý vtip. V textovo-vizuálnych komentároch Cynickej obludy sa často rozoberajú aktuálne témy zo slovenskej politickej scény a kriticky glosujú prejavy slovenského katolicizmu, nacionalizmu, etatizmu, homofóbie či šovinizmu. Niektoré komentáre, najmä antikatolícke, sú kontroverzné. Príspevky sú často vulgárne, kvôli čomu bol Ondřejíček vo viacerých prípadoch kritizovaný či boli naňho podané trestné oznámenia.
Príspevky Cynickej obludy uverejňuje na svojej webstránke slovenský denník SME, v minulosti ich uverejňoval Denník N. Hoci Ondřejíček uviedol, že svoje vtipné komentáre začal robiť pre svoje blízke okolie bez ambície veľkej sledovanosti, stali sa časom fenoménom a dnes majú významné postavenie medzi súčasnou slovenskou (najmä politickou) satirou. 

</doc>
<doc id="528359" title="Štefan V. (pápež)" url="https://sk.wikipedia.org/wiki?curid=528359">

Štefan V. (VI.) (Rím, Taliansko - 14. september 891, Rím) bol 110. pápež. Pápežský úrad zastával od roku 885 do svojej smrti. 
Pochádzal z aristokratickej rodiny, bol kardinálom presbyterom na Lateráne . Po smrti Hadriána III. ho jednohlasne vybralo duchovenstvo i ľud za pápeža, bez konzultácie s cisárom. Rozhnevaný Karol III. poslal do Ríma kancelára Liutwalda, ktorý mal Štefana z úradu odvolať, od čoho nakoniec odstúpil.
V čase jeho pontifikátu začali Rím znovu ohrozovať Saracéni, preto sa pápež obrátil o pomoc na cisára. Karol však po predošlej vojne so Saracénmi už nemohol pápežskému štátu pomôcť. Krátko potom Karol zomrel a jeho ríša sa rozpadla. Pápež sa obrátil s prosbou o pomoc najprv na Arnulfa Korutánskeho, a potom na Guida zo Spoleta, ktorého nerád korunoval 21. februára 891 za cisára.
6. apríla 885 zomrel druhý z apoštolov Slovanov, sv. Metod a pápež menoval jeho nástupcu Gorazda, ktorému však po klamstve Vichinga, zakázal používať slovanskú liturgiu vypracovanú solúnskymi bratmi. Následkom toho bol útek Metodových učeníkov do Bulharska a návrat k byzantskému obradu.

</doc>
<doc id="581480" title="Juraj Pipasik" url="https://sk.wikipedia.org/wiki?curid=581480">

Juraj Pipasík, známy aj ako George Mackie Pipasik, patrí k najvýznamnejším predstaviteľom a pionierom kulturistiky na Slovensku. Pochádza z obce Cernina v okrese Svidník. Svoju kariéru trénera naplno naštartoval až potom, čo v roku 1968 emigroval do USA a v meste Santa Monica začal vlastniť a prevádzkovať preslávané Santa Monica Bodybuilding Centre.
Emigrácia a život v USA.
Po emigrácii do USA trénoval okrem iných známych hercov a osobností aj Sylvestra Stalloneho. Stalone sa stal členom klubu po jeho otvorení v novembri 1982. Najskôr trénoval sám, potom vystriedal niekoľko trénerov, medzi nimi aj Franca Colomba a neskôr si vyžiadal Pipasika. Spoluprácu započali v januári 1984, keď sa pripravoval na film Rocky IV.
Po návrate z USA žije v Bratislave.

</doc>
<doc id="585488" title="Michal Romeo Dvořák" url="https://sk.wikipedia.org/wiki?curid=585488">

Michal Romeo Dvořák (29. január 1978, Praha) je český filmový a televízny režisér a producent žijúci na Slovensku.
Je významnou osobnosťou česko-slovenskej hip-hopovej scény, maľoval graffiti, nakrútil niekoľko českých i slovenských hudobných videoklipov, dokumentov a dvd, 5 rokov viedol českú hudobnú televíznu hitparádu T-music. Pochádza z Prahy, kde na VŠUP vyštudoval konceptuálne umenie, ktorému sa dodnes venuje. Je spoluzakladateľom umeleckej skupiny Ztohoven, podieľal sa na vzniku pražského centra alternatívnej kultúry Trafačka. Je majiteľom filmovej produkčnej spoločnosti Romeofilms s pobočkou v Prahe a Bratislave. Stál na začiatku kariéry kapely Kontrafakt, nakrútil im všetky prvé videoklipy.
Je členom združenia eSlovensko a autorom publikácie pre mládež MAŤ FILIPA, venujúcej sa duševnému vlastníctvu.
Svojou graffiti tvorbou v konečnej fáze (neue estetique) predbehol dobu a poprel všetky do tej chvíle známe princípy a formy práce s písmom. Graffiti sa pre neho stalo súborom sémantických znakov, oprostil ho od ega tvorca aj formy. (citácia Babrák, 2004: "“Prechádzam sa životom. Slabý, malý, nahý a sám. Nerozumiem, toľko túžim. Obsah-fillin-tvar sa dávno vytratili. Graffiti-písmeno-slovo-ja miznú nenávratne. Nie som-nelipnem. Existujem ako konštanta. Sprej je príliš tvrdý. Aj tak ho mám rád. To ako sa nedotkne, nepozná plochu. Nestrpí jej pražiadnú bolesť. Len sa vírivo jemne nanáša sen farby...”"). Vrcholné obdobie de-estetiky zakončil, doslova rozplynul do jemných a pominuteľných kresieb prstom v orosených oknách pražskej MHD. Pominuteľnosť ako graffiti princíp bol pre neho kľúčovým, nikdy neopustil verejný priestor mesta, neuchýlil sa do galerijného prostredia. V roku 2001 svoju graffiti tvorbu doslova zo dňa na deň ukončil, v graffiti prestal vidieť zmysel a naplno sa začal venovať a vzdelávať v kinematografii. Verejný priestor ale neopustil, ako jeden zo zakladajúcich členov umeleckej skupiny Ztohoven aj naďalej hľadal jeho nové významy a formy prejavu v ňom.
Ztohoven projekty 

</doc>
<doc id="586442" title="Kramářova vila" url="https://sk.wikipedia.org/wiki?curid=586442">

Kramářova vila je budova, ktorú si nechal v rokoch 1911-1914 ako svoje sídlo postaviť vtedajší známy politik, rusofil a neskorší prvý česko-slovenský predseda vlády Karel Kramář. Od 18. decembra 1998 slúži ako oficiálna rezidencia českých premiérov.
Vila sa nachádza v najvýchodnejšom cípe Hradčian, v mieste kde stávali pražské Mariánské hradby, medzi prírodnou pamiatkou Letenský profil a Hanavským pavilónom. V roku 1911 kúpil na mieste bašty sv. Tomáša (Bašta XIX) stavebný pozemok politik Karel Kramář, neskorší prvý predseda vlády Česko-slovenskej republiky. Na mieste nechal postaviť dom pre svoju manželku, rusku Nadeždu Nikolajevnu.
Pri kúpe pozemku sa musel Kramář zaviazať, že na mieste vyrastie len jednoposchodová budova, s priečelím obráteným k Vltave, ktorá bude navrhnutá tak, aby nenarušovala vzhľad panorámy Pražského hradu.
Projekt spracoval viedenský architekt Friedrich Ohmann a prizval k secesnej výzdobe svojich kolegov pedagógov z Umeleckopriemyselnej školy v Prahe. Vo vile s rozlohou 700 m² bolo celkovo 56 miestností. Väčšina z nich slúžila na reprezentačné účely. Vybavenie interiéru si objednala pani Kramářová, ktorá tiež razantne ovplyvňovala spoluprácu s poprednými českými výtvarníkmi. Súčasťou areálu sú dva menšie domčeky pre personál. Záhrada je upravená v štýle francúzskeho parku. Stavba trvala 4 roky, bolo na ňu navezených 433 400 tehál, 16 600 dlaždíc, 968 povozov piesku, 73 povozov opuky, 60 povozov štrku, 251 kameňa, 13 dreva a ďalší materiál. Stavebné práce riadil stavebný radca Jan Rosenberg, cez leto tu pracovalo 50 až 70 ľudí a v prácach sa pokračovalo aj cez zimu. Účet za stavebné práce (bez vnútorného vybavenia) sa zdvojnásobil na 800tisíc korún. Celkovo výstavba stála niečo cez milión korún.
Vedľa reprezentačných miestností boli vo vile aj dve súkromné spálne, dve pracovne, byzantinizujúca jedáleň, salón v staroruskom štýle s biliardom, dve hosťovské izby, ale aj osem pivníc, garáž so skladom benzínu, žehliareň a kúpeľ. Medzi technické vybavenie patril napríklad domáci výťah alebo odsávač prachu. Vila bola veľmi luxusne zariadená. Napr. pracovňa Karla Kramářa mala 7,5 m vysoký strop, kozub zo zeleného mramoru a pracovný stôl potiahnutý byvoliou kožou.
Dňa 13. mája 1915 sa Kramářovci nasťahovali do vily. Už o týždeň neskôr, 21. mája, však Karla Kramářa zatkla polícia a bol uväznený vo Viedni. Vila zostala neobývaná až do Kramářovho prepustenia po cisárskej amnestii v roku 1917.
Po smrti Kramářových vilu od roku 1938 spravovala "Spoločnosť dr. Karla Kramáře", ktorá ju prenajala Národnej galérii. V roku 1948 bola spoločnosť rozpustená a vila pripadla štátu. 
Od roku 1952 bola vila pod správou komunistického Úradu predsedníctva vlády a postupne chátrala. V rokoch 1994 až 1998 prebehla rozsiahla rekonštrukcia. Po rekonštrukcii slúži vila ako rezidencia predsedu vlády Českej republiky.

</doc>
<doc id="621398" title="Trockizmus" url="https://sk.wikipedia.org/wiki?curid=621398">

Trockizmus (rus. Троцкизм) je odnož marxizmu založená na ideách Leva Trockého, ruského revolucionára, vedúceho predstaviteľa boľševickej frakcie Ruskej sociálnodemokratickej robotníckej strany a blízkeho spolupracovníka Vladimíra Lenina. V rokoch 1918 - 1920 ako komisár pre záležitosti armády vybudoval a dozeral na organizovanie Červenej armády.
Termín pôvodne použil po prvý krát Vladimír Lenin roku 1912 v ironickom zmysle. Až do roku 1917 bol Trockij predstaviteľ menševizmu, avšak jeho radikálne ľavicové názory ho klonili skôr k boľševizmu. Trockij súperil o Leninovo nástupníctvo s ďalšími vysokými predstaviteľmi boľševickej strany, hlavne Josifom Stalinom, Georgijom Zinovievom a Levom Kamenevom ešte pred Leninovou smrťou, keďže ten v priebehu rokov 1922 - 1924 utrpel viacero mozgových príhod a na riadení štátu sa už viac fakticky nepodieľal. Trockého myšlienky boli umelo postavené do protikladu s Leninovými a neskôr aj Stalinovými. V roku 1926 sa k Trockého kritike Stalina priadali aj Kamenev a Zinoviev, čím vznikla tzv. Spojená opozícia, ktorá požadovala okrem iného väčšiu slobodu prejavu v komunistickej strane a menej byrokracie. Kamenev a Zinoviev boli neskôr počas zinscenovaných monsterprocesov začiatkom 30. rokov obvinení z trockizmu, ku ktorému sa (po mučení) aj sami priznali.
Rozchádzali sa v názoroch na nastolenie socializmu vo svete. Zatiaľ čo Stalin bol zástancom socializmu v jednej krajine, Trockij presadzoval teóriu permanentnej revolúcie a jej rozšírenie na celý svet. Vďaka intrigám a zákulisným machináciám sa Stalinovi podarilo svoje postavenie upevniť a hlavného oponenta od moci nadobro odstaviť. Ako najvýznamnejší Stalinov kritik bol zo Všezväzovej komunistickej strany (boľševikov) vylúčený a v roku 1929 donútený Sovietsky zväz opustiť. Stalin sa bál jeho popularity tak, že vyhladil tisíce jeho priaznivcov (tzv. trockistov) i tých, ktorých za nich sám označil. Zlikvidoval celé jeho príbuzenstvo. Na popravisku skončila Trockého prvá žena, brat, sestra, 2 synovia, 2 zaťovia a 3 synovci. V roku 1940 bol Trockij v mexickom exile zavraždený agentom NKVD.
Neskoršia sovietska histografia označovala trockizmus napr. za: „"ideologický a politický maloburžoázny prúd, nepriateľský voči marxizmu-leninizmu a medzinárodnému komunistickému hnutiu, zakrývajúci svoju oportunistickú podstatu".“

</doc>
<doc id="625467" title="Milan Remko" url="https://sk.wikipedia.org/wiki?curid=625467">

Prof. Ing. Milan Remko, DrSc. (29. október 1948, Jasenová) je slovenský chemik a vysokoškolský pedagóg.
Po maturite na Gymnáziu Pavla Országa Hviezdoslava Dolný Kubín sa rozhodol študovať chémiu na Fakulte chemickej a potravinárskej technológie SVŠT v Bratislave, špecializácia fyzikálna chémia; 1977 kandidát chemických vied (CSc.) odbor fyzikálna chémia; 1991 habilitácia fyzikálna chémia Prírodovedecká fakulta Univerzity Komenského v Bratislave; 1994 obhajoba DrSc. odbor fyzikálna chémia CHTF STU Bratislava; 1998 profesor – odbor fyzikálna chémia a chemická fyzika CHTF STU Bratislava.
Na Univerzite Komenského počas svojej skoro štyridsaťročnej kariéry vychoval 40 Mgr.; 21 PharmDr., 6 PhD.; v rokoch 1996 - 2014 zástupca vedúceho katedry, katedra farmaceutickej chémie FaF UK; 2009 - 2013 prodekan pre vedeckovýskumnú činnosť a informačné technológie Farmaceutická fakulta Univerzity Komenského v Bratislave; Slovenská chemická spoločnosť 1992 - 2010 zakladateľ a predseda celoštátnej odbornej skupiny Molekulové modelovanie a molekulová grafika; r. 2010 – spoluzakladateľ odbornej skupiny Medicínska chémia; Chemical Papers 2006 - 2016 Associate Editor časopisu. Od roku 1994 Fellow (CChem FRSC, Kráľovská chemická spoločnosť (RSC) Londýn. Od roku 2008 člen Americkej chemickej spoločnosti. Autor vysokoškolských učebných textov, odborných príučiek, vedeckých článkov z oblasti teoretickej, fyzikálnej a farmaceutickej chémie.
Bol milovníkom a podporovateľom rodnej Oravy. Spoluzakladateľ novodobej "Obce Oravcov" v Bratislave r. 1972, člen výboru a spoluorganizátor kultúrno-spoločenských podujatí v rokoch 1972 - 1990.
Na Farmaceutickej fakulte UK najprv pôsobil ako vedecký pracovník a v rokoch 1990 - 2017 ako vysokoškolský učiteľ. Pedagogicky bol činný na katedre farmaceutickej chémie vo všetkých formách výučby. Konštituoval a prednášal v slovenskom aj anglickom programe predmet Molekulové základy vývoja liečiv. Pre študentov anglického programu prednášal aj predmet Farmaceutická chémia. V rokoch 1975 - 1990 ako externista pôsobil na katedre fyzikálnej chémie CHTF SVŠT Bratislava. Farmaceutickú chémiu externe prednášal na UCM Trnava v rokoch 2001 - 2006 a v rokoch 2012 - 2014 predmety Kvantovú chémiu a Počítačové modelovanie molekúl.

</doc>
<doc id="655929" title="Peter III. (alexandrijský patriarcha)" url="https://sk.wikipedia.org/wiki?curid=655929">

Peter III. Mongos (iné mená: Peter Mongos, Petros Mongos, ; ? 29. október 490) bol byzantský koptský teológ, monofyzitský (miafyzitský) alexandrijský patriarcha v rokoch 477/482490. Bol podporovateľom Zenónovho Henotikonu, čím stratil podporu radikálneho krídla monofyzitov. Rímskymi synodami (484, 485) bol spolu s konštantínopolským patriarchom Akakiom odsúdený. Prezývka Mongos vo voľnom preklade znamená koktavý/zachrípnutý/chrapľavý. Údajne napísal viacero diel, ktoré sa však nezachovali.
V ranom živote ako diakon vysvätený patriarchom Dioskorom podporoval prenasledovanie melchitov a bol jedným z hlavných propagonistov miafyzitizmus. Na Zbojníckej synode v Efeze (449) podporil svojho patriarchu a monofyzitizmus. Za patriarchátu Timothea II. Ailoura sa stal arcidiakonom. Po patriarchovej smrti bol akýmsi monofyzitským biskupom vysvätený za patriarchu. Úradu sa však neujal, pretože patriarchom bol už za Ailourovho života menovaný Timotheos III. Salofakiolos. Mongos preto odišiel do ústrania, kde vytrval až do jeho smrti v roku 482. Po tom, čo sa ortodoxným patriarchom stal Ján I. Talaia, cisár Zenón, ktorému Ján pred tým sľúbil, že sa o post nebude uchádzať, podporil Monga. Výmenou za podporu Mongos uznal Zenónov zmierlivý Henotikon.
Mongos sa v úrade snažil presadiť umiernené stanovisko. Tým si znepriatelil radikálnych prívržencov svojej náuky, ktorí požadovali verejné odsúdenie Chalcedónskeho koncilu a pápežovho dogmatického listu "Tomus ad Flavianum". Situácia vyústila do schizmy v monofyzitskej cirkvi, z ktorej sa vyčlenili tzv. "akefaloi" - bezhlaví (pretože nemali vodcu - hlavu). Zhoršili sa aj Mongove vzťahy s chalcedónskymi kresťanmi. Jeho monofyzitská (miafyzitská) exegéza Henotikonu výrazne popudila pápeža, ktorý Monga nakoniec na synodách v Ríme nechal spolu s Henotikonom a Akakiom odsúdiť (akakiánska schizma).

</doc>
<doc id="656417" title="Fratelli tutti" url="https://sk.wikipedia.org/wiki?curid=656417">

Fratelli tutti je v poradí tretia encyklika hlavy Katolíckej cirkvi, pápeža Františka. Jej podnadpis je "O bratstve a sociálnom priateľstve". Radí sa medzi sociálne encykliky, skladá sa z 287 odsekov rozdelených do ôsmich kapitol. Pôvodne bola napísaná v španielčine, názov je v taliančine. Podpísaná bola 3. októbra 2020 v Assisi pri hrobe svätého Františka, publikovaná bola oficiálne o deň neskôr 4. októbra 2020. Jej text zverejnil denník "L´Osservatore Romano". Oficiálne sa názov encykliky do národných jazykov neprekladá. Voľne názov možno preložiť ako "Všetci (sme) bratia".
Inšpiráciou k encyklike bol aj podľa textu encykliky kresťanský svätec František z Assisi a jeho otvorenosť srdca, ktoré nepoznalo hranice a presahovalo rozdiely pôvodu, národnosti, farby pleti alebo náboženstva ako i jeho myšlienka vernosti Kristovmu odkazu. Svätcove slová "Fratelli tutti" z Napomenutí ("Admonitiones") sú zároveň názvom encykliky. V závere diela sú ako ďalšie vzory uvedené osobností z 20. storočia ako Charles de Foucauld, Desmond Tutu, Martin Luther King či Mahátma Gándhí. Encyklika nadväzuje na skoršie Františkove encykliky "Lumen fidei" a "Laudato si’". Podnietená bola aj stretnutím pápeža Františka s moslimským imámom Ahmedom al-Tajíbom a podpisom vzájomnej "Deklarácie o ľudskom bratstve" vo februári 2019. Významným činiteľom v encyklike je pandémia koronavírusu, ktorá svet zasiahla v rokoch 2019/2020.
Text sa skladá z ôsmich kapitol a 287 odsekov. Mená kapitol sú.
Prvá kapitola (Tiene uzavretého sveta) popisuje dnešnú svetovú situáciu. Jej témou je popieranie ľudských práv a práv menšín, vojny, genocídy, vykorisťovanie a ďalšie negatíva. Druhá kapitola (Cudzinec na ceste) má poskytnúť návod čítania encykliky, kde nadväzuje na Lukášovo evanjelium a podobenstvo o milosrdnom Samaritánovi. Tretia kapitola pojednáva o integrujúcej spoločnosti, ktorá má prijať slabších. Štvrtá kapitola pojednáva o migrantoch. Piata kapitola hovorí o nebezpečenstve populizmu. Odsudzuje manipuláciu a deformáciu pojmov ako spravodlivosť, sloboda či demokracia. Šiesta kapitola pozýva k dialógu so všetkými ľudmi. František vyzýva adresátov vyjsť zo seba samých, aby nachádzali v druhých rast tým, že sa otvoria blížnym v dynamike lásky, ktorá vedie k univerzálnemu spoločenstvu. Siedma časť hovorí o treste smrti, vojne a hodnote mieru. Deklaruje, že odpustenie neznamená beztrestnosť, ale spravodlivosť, a že odpustiť neznamená zabudnúť, ale zrieknuť sa ničivej sily zla a pomsty. Posledná kapitola hovorí o úlohe svetových náboženstiev pri naplnení cieľov spoločnosti. Tvrdí, že terorizmus nemožno pripisovať náboženstvu, ale zlým interpretáciám náboženských textov.
V encyklike sa spomína aj pandémia koronavírusu, ktorá podľa Františka mala ukázať pravú tvár dnešnej spoločnosti a jej negatíva. Poukazuje na neschopnosť spolupracovať, strach, agresívny nacionalizmus a iné problémy dnešného sveta. V protiklade s nimi hovorí ale aj o eschatologickej nádeji a spolupráci v budovaní a ochrane univerzálnych hodnôt. Medzi ďalšie témy encykliky patrí napr. postavenie ženy, ekologické problémy, otroctvo, nezamestnanosť, rasizmus, chudoba. Encyklika je uzatvorená dvomi modlitbami v ekumenickom duchu. 

</doc>
<doc id="663086" title="Norman Holter" url="https://sk.wikipedia.org/wiki?curid=663086">

Norman Jefferis Holter (1. február 1914, Helena21. júl 1983, tamže) bol americký fyzik, biológ a vynálezca prenosného zariadenia na zaznamenávanie srdcovej aktivity známej ako Holterovo monitorovanie.
V roku 1937 vyštudoval Kalifornskú univerzitu v Los Angeles, kde získal magisterský titul z chémie a fyziky. Postgraduálne vzdelanie získal na univerzite v Heidelbergu a Chicagskej univerzite. Počas druhej svetovej vojny pôsobil ako hlavný fyzik amerického námorníctva, kde skúmal správanie morských vĺn. V roku 1946 stál v čele vládnej výskumnej skupiny, ktorá testovala atómovú bombu na atole Bikini. Po vojne pokračoval vo službách štátu v Komisii pre atómovú energiu Spojených štátov amerických a v rokoch 1955 až 1956 bol prezidentom Spoločnosti pre nukleárnu medicínu. Po objave svojho monitorovacieho zariadenia sa stal roku 1964 prednášajúcim na Kalifornskej univerzite v San Diegu.
Záľubu našiel vo vede a umení, najmä v sochárstve a jazzu. Za svoje úspechy sa stal vo vedeckom okruhu pomerne populárnym, ale sláva ho, podľa jeho slov, „zaťažovala". Uviedol, že lekári ho raz požiadali o autogram, načo im odpovedal: "O čom to hovoríte?" "Vyzerám ako filmová hviezda?" a ponúkol im pohár vína.
Zomrel vo veku 69 rokov 21. júla 1983 a na jeho pomníku sú vytesané slová jeho manželky - "Jediná vec, ktorú ti nikto nemôže vziať, je to, čo vieš."
Roku 1947 v Helene Holter zo svojich finančných prostriedkov založil spoločnosť "Holter Research Foundation" a ako jej cieľ stanovil, že zostrojí prenosné zariadenie, ktoré bude monitorovať elektrofyziologické procesy srdca, bez toho aby pacient musel po celú dobu monitorovanie byť na lôžku. Prvé monitorovacie zariadenie zostrojil taktiež roku 1947 a skladalo sa robustného rádiového vysielača EKG a dvoch batérií s hmotnosťou 38 kg.
Technický pokrok v 50. rokoch 20. storočia potom umožnil znížiť hmotnosť zariadenia na 1 kg a zmenšiť jeho rozmery na 19,5 x 9,8 x 4,6 cm. To bolo možné vďaka objavenie a následnej výrobe tranzistorov, ktoré nahradili záznam na záznamová médiá rádiovým prenosom. Holter a jeho spolupracovníci tiež vyvinuli systém prehrávania, ktorý umožňoval zobrazovať zaznamenané EKG na displeji. Začiatkiem 50. rokov navštívil Holterovo laboratórium Paul Dudley White, v tej dobe známy kardiológ. White bol Holterovo prácou šokovaný a predniesol, že tento vynález predĺži milióny životov.
Oficiálne svoju metódu publikoval v roku 1961 vo americkom časopise Science v článku s názvom "Nová metóda pre štúdium srdca" (anglicky "New method for heart studies)," v ktorom zoznámil čitateľa so svojím zariadením. V tej dobe Holterovo monitorovanie využívalo k záznamu činnosti srdca kazety a batérie umožňovali desaťhodinový záznam.
Nový vynález otvoril široké možnosti v medicíne a počet zachránených životov vďaka nemu nemožno spočítať. Holter za svoj objav dostal čestný doktorát na Carrollove univerzite v Montane za vynikajúci prínos pre vedu a roku 1964 získal titul profesora na Kalifornskej univerzite v San Diegu, kde potom aj prednášal.
Po smrti Holtera roku 1983 bol prístroj naďalej vylepšovaný ďalšími skupinami vedcov a lekárov.

</doc>
<doc id="663435" title="David O’Keeffe" url="https://sk.wikipedia.org/wiki?curid=663435">

David O’Keeffe (1953, Ennis, Írsko) je írsky právnik.
Je emeritným profesorom európskeho práva na Londýnskej univerzite (University of London). Pracuje ako Senior Counsel v medzinárodnej právnickej kancelárii Dentons. Od roku 2008 je predsedom tribunálu pre prípady európskej štátnej služby vo Florencii.
Bol „référendaire“ na Európskom súdnom dvore (1985 - 1990). V rokoch 1990 - 1993 pôsobil ako profesor európskeho práva a dekan Právnickej fakulty Univerzity v Durham (Spojené kráľovstvo). V rokoch 1993 - 2004 bol profesorom európskeho práva a prodekanom Právnickej fakulty University College London. Rovnaký predmet vyučoval aj na univerzite College of Europe v Bruggy a európskom centre Natolin vo Varšave (1993 - 2007).
Poradil Snemovni lordov s právom Európskej únie. Predtým pracoval ako externý poradca Európskeho parlamentu a Európskeho ombudsmana. Bol členom expertnej skupiny Európskej komisie pre vnútorný trh a voľný pohyb osôb, ktorej predsedala Simone Veilová.
Od roku 1990 až do pristúpenia krajín strednej a východnej Európy k Európskej únii O’Keeffe veľmi často prednášal o práve EÚ na rôznych univerzitách a iných inštitúciách v Poľsku, Rumunsku, Slovinsku a na Slovensku. Jeho práca v tejto oblasti bola uznaná. Spolu s veľvyslancom Nicholas Emiliou zorganizoval na Cyprus veľkú konferenciu s cieľom pripraviť sa na vstup krajiny do Európskej únie.
Bol spoluzakladateľom časopisu "European Foreign Affairs Review" (1996) a členom vedeckého výboru "Common Market Law Review" (1985 - 2005).

</doc>
<doc id="663648" title="Csaba Török (matematik)" url="https://sk.wikipedia.org/wiki?curid=663648">

Doc. RNDr. Csaba Török, CSc. (27. február 1958, Rožňava) je slovenský matematik, informatik a vysokoškolský pedagóg.
V roku 1982 úspešne zavŕšil štúdium aplikovanej matematiky a kybernetiky na Moskovskej štátnej univerzite M. V. Lomonosova a v roku 1995 získal titul kandidáta vied v odbore pravdepodobnosť a matematická štatistika na Fakulte matematiky, fyziky a informatiky Univerzity Komenského v Bratislave. V roku 2000 sa habilitoval v odbore aplikovaná matematika na Slovenskej technickej univerzite v Bratislave.
Pôsobí na Ústave informatiky Prírodovedeckej fakulty Univerzity Pavla Jozefa Šafárika v Košiciach. Vo svojej vedecko-výskumnej činnosti sa zameriava na teóriu aproximácie s cieľom navrhnúť nové reprezentácie aproximačných modelov a na ich základe zrýchliť výpočtové algoritmy.
Je členom Slovenskej informatickej spoločnosti a Jednoty slovenských matematikov a fyzikov.

</doc>
<doc id="663700" title="György Gyimesi" url="https://sk.wikipedia.org/wiki?curid=663700">

PhDr. György Gyimesi, PhD., do roku 2020 Juraj Gyimesi (24. august 1980, Kráľovský Chlmec) je slovenský politik maďarskej národnosti. V roku 2020 bol na kandidátke hnutia OĽANO-NOVA-KÚ-ZMENA ZDOLA zvolený za poslanca Národnej rady SR.
Gyimesi absolvoval Osemročné športové gymnázium Košice a následne vyštudoval na Fakulte verejnej správy Univerzity Pavla Jozefa Šafárika v Košiciach, kde 19. 1. 2021 získal titul PhD. (jedným z oponentov jeho dizertačnej práce bol stranícky kolega z OĽaNO Mgr. Peter Pollák, PhD.).
Vo februári 2020 bol Juraj Gyimesi zvolený vo voľbách do Národnej rady SR zvolený za poslanca Národnej rady SR, keď kandidoval za hnutie OĽANO-NOVA-KÚ-ZMENA ZDOLA zo 49. miesta kandidátky. V celkovom poradí skončil na 56. mieste s 2 370 prednostnými hlasmi a bol náhradníkom, v marci 2020 si však uplatnil poslanecký mandát ako náhradník za ministra obrany Jaroslava Naďa. V parlamente pôsobí ako podpredseda Výboru NR SR pre financie a rozpočet.
V januári 2021 Gyimesi kritizoval navrhovanú reformu systému o štátnom občianstve. V marci 2021 sa Gyimesi ako poslanec bez mandátu vlády v Komárne stretol na rokovaniach s maďarským ministrom zahraničných vecí Pétrom Szijjártóom o téme dvojakého občianstva. Minister zahraničných vecí a európskych záležitostí Ivan Korčok Gyimesiho obvinil z porušenia programového vyhlásenia vlády a jednania bez akéhokoľvek mandátu, ministerstvo si preto predvolalo maďarského veľvyslanca na Slovensku. Gyimesi následne obvinil Korčoka a štátneho tajomníka MZVEZ, Martina Klusa, zo šovinizmu a prirovnal ich rétoriku k mečiarizmu.
Jeho otec Juraj Gyimesi (1935) je lekár, v rokoch 1990 - 1991 bol poslancom Snemovne ľudu Federálneho zhromaždenia ČSFR za stranu Spolužitie, v 70. rokoch 20. storočia pôsobil ako agent Štátnej bezpečnosti s krycím menom Július.

</doc>
<doc id="665624" title="Mišo Vdovčík" url="https://sk.wikipedia.org/wiki?curid=665624">

Mišo Vdovčík (vlastné meno: Michal Vdovec; 28. február 1803, Henckovce, Uhorsko28. december 1832, tamtiež) bol slovenský zbojník. Zbíjal na Gemeri.
Narodil sa v Henckovciach. Nevie sa, odkedy zbíjal. V roku 1822 ho v Rimavskej Sobote postavili pred súd. Bol odsúdený na trest lámania v kolese, no nakoniec trest zmenili na desaťročné väzenie. Počas väzenia pracoval na stavbe školy a podarilo sa mu ujsť. O rok stál pred súdom znova, ale opäť sa mu podarilo súd obmäkčiť. V roku 1832 Vdovca chytili a odsúdili ho na popravu obesením. Vdovca odprevádzal pod šibenicu otec Pavla Dobšinského. Mackovci, ktorí Vdovca skrývali, boli väznení a palicovaní. Vdovcova lebka a kyjak z hruškového dreva sú uložené v kaštieli Betliar.

</doc>
<doc id="667720" title="Anton Facuna" url="https://sk.wikipedia.org/wiki?curid=667720">

Anton Facuna (1. február 1920, Horné Jaseno – 10. október 1980, Bratislava) bol príslušník Slovenskej armády a účastník Slovenského národného povstania rómskej národnosti. Po vojne pôsobil v stavebníctve a bol spoluzakladateľom a predsedom prvého Zväzu Cigánov-Rómov na Slovensku.
Pred tým ako bol povolaný na vojenčinu bol Anton Facuna šofér a príležitostný robotník. Prvého októbra 1941 nastúpil do Slovenskej armády ako 21 ročný. Najskôr slúžil v Ružomberskom delostreleckom pluku s ktorým bojoval na Východnom fronte proti sovietskej Červenej armáde. V roku 1943 bol pridelený k technickej brigáde do Talianska. Tam sa neskôr pridal k partizánskej skupine Rinoldo v oblasti Perugie. V apríli roku 1944 sa Anton Facuna prihlásil na Československú misiu v Ríme a o dva mesiace neskôr bol vymenovaný desiatnikom americkej Kancelárie strategických služieb za dôstojníka. Antona Facuna pôsobil ako tlmočník, sprievodca a spravodajsky pomocník v skupine Day. Taktiež dostal krycie meno „Anton Novák” a legitimáciou mŕtveho letca. Anton Facuna bol viackrát vyslaný medzi Nemcov získať informácie o pohybe vojsk v Hronskom sv. Kríži, v Budči a vo Zvolene.
Misia vo Zvolenskej Slatine.
Anton Facuna bol vyslaný kapitánom Edwardom V. Branskim na misiu do Zvolenskej Slatiny, ktorá bola obsadená nemeckými vojskami. Počas tohto obdobia bola na jeho hlavu vypísaná finančná odmena. Jeho úkrytom sa stala evanjelická fara pod vedením farára Zváru. Neskôr sa k nemu pridali dvaja príslušníci skupiny Day, Baranski a Daniel Pavleticha. Počas Vianoc bola rodina farára Zváru zatknutá Gestapom, vďaka čomu bol úkryt Antona Facunu prezradený. Napriek tomu, že Viera Zvárová ich stihla varovať, Anton Facuna bol jediný, ktorému sa podarilo ujsť. Nemci zajali vojakov Baranského a Daniela Pavleticha a poslali ich do koncentračného tábora Mauthausen, kde boli popravení aj s ďalšími britskými a americkými vojenskými väzňami.
Po skončení vojny nie sú žiadne zmienky o Antonovi Facunovi až do roku 1957. V tomto roku už býval v Bratislave a pracoval ako zememerač pri hospodársko-technických úpravách pozemkov. Za jeho pôsobenie v povstaní mu bola udelená československá medaila. V roku 1957 poslal Anton Facuna sprievodný list k návrhu na zriadenie Romano kulturno jaketaniben (Zväzu československých Cigánov). Tento návrh bol odoslaný ústrednému výboru KSČ a vláde ČSR. V rámci Romano kulturno jaketaniben (Zväzu československých Cigánov) pracoval Anton Facuna na slovensko-rómskom slovníku. Taktiež pracoval na kompletizácii histórie Rómov, „aby prispel k povzneseniu tejto národnosti“. Cieľom tejto organizácie malo byť zvýšenie vzdelanostnej úrovne Rómov. Návrh na založenie Romano kulturno jaketaniben (Zväzu československých Cigánov) bol však zamietnutý stranou KSČ, z dôvodu „nevyhovujúcich” stanov. V rovnakom čase však pripravovala KSČ tvrdý asimilačný program v ktorom umelo vysťahovali, odsúvali a rozmiestňovali Rómov na miestach kde bývali vo zvýšených koncentráciách. V tomto období sa KSČ snažilo zmobilizovať „pozvoľnejších“ Rómskych aktivistov a získať ich do svojich úradov štátnej správy. Ostatní Rómovia, ktorí bojovali za uznanie samostatnej Rómskej národnosti boli označení KSČ za nacionalistov. Aj Anton Facuna bol v tomto duchu označený za nacionalistu.
Krátko pred normalizáciou bol Anton Facuna predseda Zväzu Cigánov-Rómov na Slovensku. V rámci jeho pôsobnosti chystal kurzy pre negramotných Rómov a prípravnú školu pre Rómske deti, ktoré mali nastúpiť do základnej školy. Taktiež bol riaditeľom podniku Butiker (pracuj) kde zoskupoval zástupcov tradičných Rómskych remesiel. Podnik Butiker bol neskôr zrušený. Podľa českej historičky a romistky Mileny Hübschmannovej zlikvidovali Butiker kvôli novelizácií zákona o menšinách z roku 1972 v ktorej bola rómska menšina vynechaná.
V roku 1978 pracoval Anton Facuna na príprave materiálov pre medzinárodný rómsky kongres v Ženeve. Tento kongres bol organizovaný Jánom Cibuľom, Antonovým dlhoročným priateľom. Anton Facuna však nedostal devízový prísľub, vďaka ktorému si nemohol zadovážiť potrebné prostriedky na cestu do Švajčiarska. Zomrel v Bratislave 10. októbra 1980.

</doc>
