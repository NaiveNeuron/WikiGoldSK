<doc id="611" title="Fyzika" url="https://sk.wikipedia.org/wiki?curid=611">

Fyzika (zo starogr. φυσικός (fysikos) = "prirodzený" a φύσις (fysis) = "príroda") je prírodná veda o transformáciách energia v časopriestore a o vlastnostiach jej foriem a prejavov, akými sú napríklad hmota, jej pohyb, náboj a tiež sila, ktorou hmota medzi sebou pôsobí. Predmetom fyziky je látka, pole a fyzikálne javy.
Vo všeobecnosti je úlohou fyziky analýza kauzálnej štruktúry prírody, smerujúca k pochopeniu ako sa svet a vesmír správa. Pojem 'vesmír' je Pojem 'vesmír' je definovaný ako všetko, čo fyzikálne existuje – celý časopriestor, všetky formy energie previazané s jeho štruktúrou, všetky základné prírodné konštanty a prírodné zákony zakódované do jeho štruktúry.
Fyzika je jednou z najstarších akademických disciplín pôsobiacich v ľudskej kultúre. Práva samostatnej vednej disciplíny získala počas vedeckej revolúcie v 16. storočí. Napriek tomu je v mnohých vedných oblastiach (napr. kvantová chémia alebo matematická fyzika) ťažké vymedziť hranice fyziky. 
Fyzikálne zistenia často ústia do novej technológie a korešpondujú s ďalšími vedami, pričom najevidentnejšie je toto prepojenie s matematikou a filozofiou. Vývoj týchto disciplín fyziku tiež spätne ovplyvňuje.
Fyzici sa zaoberajú štúdiom správania a vlastností hmoty v najširšom zmysle slova – od subatomárnych častíc, z ktorých je všetko zložené (fyzika častíc), až po správanie sa vesmíru, ktoré nazývame kozmológia.
Fyziku z hľadiska historického rozdeľujeme na klasickú a modernú fyziku. Z hľadiska spôsobu štúdia prírodných javov potom na experimentálnu fyziku a teoretickú fyziku.
Napriek mnohým objavom v posledných štyroch storočiach, existuje rada nezodpovedaných otázok vo fyzike a veľa ďalších pohľadov k jej výskumu.
Názory filozofov na fyziku.
Fyzika je podľa Alberta Veľkého náuka o pohybe a jeho prvej príčine.
Fyzika je podľa Aristotela časť teoretickej filozofie,
ktorá skúma prírodu. Úlohou fyziky je uvádzanie jednotlivých javov pod také všeobecné pojmy a predstavy, ako je pojem nekonečnosti, priestoru, času a pohybu, ktoré možno poznať na základe skúmania podstaty vecí a na tomto základe pochopiť prirodzený beh sveta.
Fyzika podľa stoicizmu je jedna zo základných zložiek filozofie; fyzika je učenie o prírode, ontológia i teológia.
Miera rozlišovania medzi teóriou a experimentom je vo fyzike vyššia než vo väčšine ostatných vied. Teoretickí fyzici pracujú na formulácii konzistentných matematických modelov, ktoré sú v súlade s predchádzajúcimi experimentmi a predpovedajú nové experimentálne overiteľné výsledky, ktoré by za teóriou určených podmienok mali prejavovať teóriu.

</doc>
<doc id="1039" title="Semitské jazyky" url="https://sk.wikipedia.org/wiki?curid=1039">

Semitské jazyky sú vetva semitsko-hamitskej jazykovej rodiny v Prednej Ázii a severnej Afrike.
Mnohé zo semitských jazykov už vyhynuli a patria k jazykom, ktoré v kultúrnej histórii Európy a Ázie zohrali nezastupiteľnú úlohu. Semitské jazyky študuje semitológia.

</doc>
<doc id="5327" title="Tatry (región)" url="https://sk.wikipedia.org/wiki?curid=5327">

Tatry (Tatranský región cestovného ruchu) je jeden zo slovenských subregiónov cestovného ruchu. Spolu so Zamagurím je súčasťou regiónu Spiš. Sčasti zasahuje na Liptov a Oravu.
Ako subregión cestovného ruchu zahŕňa.
Územie na severe a severozápade susedí s Poľskom.
Subregión Tatry sa stotožňuje predovšetkým s okresmi Kežmarok, Poprad a Liptovský Mikuláš, čiže s okresmi Horného Spiša a Liptova. Západný okraj súčasného okresu Poprad zasahuje do územia Liptova a zahŕňa liptovské podtatranské obce Štrba, Štrbské Pleso, Liptovská Teplička a Vernár.
Územie Horného Spiša, ktorého súčasťou je turistický subregión Tatry ponúka množstvo turisticky atraktívnych lokalít.

</doc>
<doc id="7280" title="Trebišov" url="https://sk.wikipedia.org/wiki?curid=7280">

Trebišov je mesto na Slovensku ležiace v Košickom kraji.
Okolie Trebišova predstavuje prevažne poľnohospodársky kraj. Dominantami sú úrodné lány, ovocné sady, zelené záhrady, lužné lesy s prírodnými rezerváciami a malebné pahorkatiny so scenériou Slanských vrchov, ktoré poskytujú možnosti pre rekreáciu a oddych. Súčasťou regiónu je tokajská vinohradnícka oblasť, ktorá má vynikajúce vína najvyššej kvality.
Trebišov ako centrum južného Zemplína sa rozprestiera v juhozápadnej časti Východoslovenskej nížiny. Nachádza sa v nadmorskej výške zväčša na pravom brehu potoka Trnávka, prítoku Ondavy.
Mestom vedie cesta I/79 (Vranov nad TopľouSlovenské Nové Mesto), ako aj železničné trate Trebišov – Vranov nad Topľou a Michaľany – Łupków. Cez Trebišov je vedená aj širokorozchodná trať do Košíc. Mesto leží východne od Košíc, južne od Sečoviec, juhozápadne od Michaloviec a severne od pohraničného Nového Mesta pod Šiatrom.
Mestské symboly sú.
Erb mesta tvorí v modrom neskorogotickom štíte z veľkého položeného a prevráteného strieborného lemeša vyrastajú tri zlaté bezosté klasy sprevádzané dvoma zlatými hviezdičkami, vpravo hore menšie ľavošikmo sklonené strieborné čerieslo. Najstarším historickým prameňom erbu mesta je pečatidlo z roku 1695, v štíte ktorého sú figúry čeriesla, lemeša, klasov a hviezdičiek. Staršou podobou erbu mesta je predloha pochádzajúca z 15. storočia, ktorá dokazuje používanie pečate Trebišova s vyobrazením obrazu Panny Márie.
Mestská vlajka pozostáva z pravidelne sa dvakrát opakujúcich troch pozdĺžnych pruhov vo farbe bielej, žltej a modrej. Vlajka je zakončená dvoma cípmi.
Pečať mesta Trebišov tvorí erb mesta Trebišov s kruhopisom: „MESTO TREBIŠOV".
Insígnie predstavujú kovovú primátorskú reťaz na ktorej je upevnená kruhová medaila s vyobrazením erbu mesta s nápisom Mesto Trebišov. 
Insígnie používa primátor mesta, zástupca primátora mesta, alebo poverený poslanec pri.
-slávnostných zasadaniach mestského zastupiteľstva,
-oficiálnych prijatiach predstaviteľov politického a verejného života Slovenskej republiky,
-oficiálnych prijatiach predstaviteľov iných štátov a miest,
-iných významných slávnostných príležitostiach,
-občianskych obradoch organizovaných Mestským úradom.
Insígnie mesta uchováva primátor mesta.
Symboly mesta Trebišov sú registrované v Heraldickom registri Slovenskej republiky, ktorého agendu spravuje Ministerstvo vnútra SR pod signatúrou HR: T-5/1991.
Prvá písomná zmienka o meste: 1254
K meste Trebišov tvoria väčšinu obyvateľstva príslušníci slovenskej národnosti. Z menšín má výraznejšie zastúpenie rómska menšina. Po náboženskej stránke je zloženie obyvateľstva pestrejšie. V meste žijú okrem rímskokatolíkov aj veriaci gréckokatolíckej a pravoslávnej cirkvi a tiež evanjelici a. v., reformovaní, Jehovovi svedkovia a členovia iných náboženských spoločenstiev. V meste je aj monastier baziliánov.
V meste pôsobí aj ochotnícky súbor Divadlo „G“, ktoré pôsobí pod vedením Júliusa Galgana. Divadlo funguje už od roku 1956. Popri Divadle „G“ pôsobí aj Divadlo „Malé G“, ktoré je zložené zo študentov gymnázia. Súbor Divadlo "G" je známe po celom Slovensku, zúčastnil sa mnohých súťažných prehliadok. Divadlo „G“ poznajú aj zahraniční Slováci z Rumunska, Poľska, Maďarska, a i.
V Trebišove sa nachádza Múzeum a Kultúrne centrum južného Zemplína v Trebišove. Od roku 1987 sídli v priestoroch barokovo-klasicistického kaštieľa Andrášiovcov. Múzeum okrem výnimočných výstav ponúka aj niekoľko stálych expozícií.
V priestoroch "Mestského kultúrneho strediska" sídli od roku 1986 Zemplínska knižnica v Trebišove, ktorá je regionálnou verejnou knižnicou pre okres Trebišov.
V knižničnom fonde sa nachádza vyše 50 000 dokumentov. Knižnica realizuje bohatú klubovú činnosť, mnoho kultúrno-vzdelávacích podujatí pre širokú verejnosť. Každoročne sa zapája do Týždňa slovenských knižníc a tiež do projektu V4 "Celé Slovensko číta deťom" / Vyšehrad číta deťom, v lete organizuje "Festival detskej knihy" a týždenný detský letný čitateľský tábor "Knihovníček".
Mestský park má rozlohu . Vznikol koncom 18. storočia podľa vzoru anglických parkov. Dreviny vysadené v parku boli dovezené z celého sveta.
V meste sa nachádza autobusová aj železničná stanica, kedysi aj letisko. Premáva tiež MHD (3 linky).
Cez železničnú stanicu prechádza trať Michaľany – Lupków a odbočujú z nej trate Košice – Čierna nad Tisou.

</doc>
<doc id="7726" title="Šamorín" url="https://sk.wikipedia.org/wiki?curid=7726">

Šamorín je mesto na južnom Slovensku ležiace v okrese Dunajská Streda v Trnavskom kraji.
Mesto leží v Podunajskej nížine na Žitnom ostrove, na brehu Dunaja pri vodnom diele Gabčíkovo, v nadmorskej výške 130 metrov. Delí sa na 5 častí: Šamorín, Bučuháza, Čilistov, Kráľovianky, Mliečno a 2 historické časti Gančháza a Šámot. V severozápadnej časti mesta je lesopark Pomlé. Šamorín leží juhovýchodne od Bratislavy, západne od Dunajskej Stredy a južne od Senca.
Astrová, Bažantia, Bociania, Bratislavská, Budovateľská, Cintorínska, Čilistovská cesta, Dlhá, Dunajská, Gazdovský rad, Gútorská, Hlavná, Hlboká, Hrnčiarska, Hviezdna, Jazdecká, Kasárenská, Kláštorná, Kováčska, Krivá, Krížna, Kúpeľná, Malá, Márie, Mestský majer, Mliečňanská, Morušová, Nezábudková, Nová, Obilná, Pažitná, Poľná, Poľovnícka, Pomlejská cesta, Požiarnická, Priechodná, Priemyselná, Prvá, Ružová, Rybárska, Senecká cesta, Slnečná, Stará cesta, Stredná, Strelecká, Školská, Škovránkova, Športová, Tichá, Topoľová, Veterná, Vinohradská, Vnútorná, Vodárenská, Vydria, Záhradnícka, Zelená.
Šamorín vznikol pri vtedajšom hlavnom ramene Dunaja. Písomná zmienka datovaná k roku 1238 ("ecclesia Sancte Marie") je falzum. V roku 1285 sa spomína šamorínsky farár, v prvej priamej písomnej zmienke z roku 1287 sa Šamorín uvádza ako "Zenthmaria". Ku koncu 14. storočia sa Šamorín stal centrom obchodu horného Žitného ostrova. Práva kráľovského mesta získal v roku 1405 od Žigmunda Luxemburského.
Koncom stredoveku mesto stratilo postavenie kráľovského mesta a v dôsledku tureckých vpádov postupne klesal jeho význam. V 17. storočí sa znova stalo hospodárskym centrom horného Žitného ostrova. V druhej polovici 17. storočia bol Šamorín obývaný prevažne obyvateľmi nemeckej národnosti protestantského vierovyznania. V poslednej štvrtine 18. storočia prišli do mesta pauláni, ktorí postavili jediný kláštor rádu sv. Františka z Paoly v Uhorskom kráľovstve. Pauláni v kláštore zriadili aj školu, v ktorej sa vyučovalo po nemecky. Na konci 19. storočia nastal v meste rozmach vzdelávacích a kultúrnych ustanovizní. V roku 1872 vznikla meštianska škola.
Počas prvej svetovej vojny a krátko po nej bol v meste ruský a taliansky zajatecký tábor. Židia, ktorí prišli do mesta až v 19. storočí, boli počas druhej svetovej vojny deportovaní, približne 350 ľudí.
Šamorín bol sídlom okresu do roku 1960, odvtedy patrí do okresu Dunajská Streda. Po vybudovaní vodného diela Gabčíkovo sa v katastrálnom území mesta vytvorila Zdrž Hrušov a vybudoval sa prívodný kanál, ktoré ponúkajú možnosti vodných športov. Po hrádzi Dunaja vedie aj medzinárodná Dunajská cyklistická cesta.
Symbolmi mesta Šamorín sú erb mesta, vlajka mesta a pečať mesta.
Erb mesta tvorí strieborný ranogotický štít s Pannou Máriou so zlatou korunou na hlave, oblečenou do dlhého bohato nazberaného modrého plášťa, na dolnom okraji plášťa a okolo hlavy vidieť zlatú podšívku a do bohato nazberaných šiat sedí na zlatej lavici a je otočená trochu doľava. Pravou rukou drží zlaté žezlo. Na ľavej strane v jej náručí sedí dieťa Ježiš, má strieborné telo so zlatou svätožiarou okolo hlavy, v ľavej ruke držiac zlaté jablko s krížikom. Pravá ruka Ježiška je položená na pravú ruku Panny Márie. Horné ukončenia žezla a koruny je poznačené ranogotickým štýlom.
Pečať mesta tvorí erb mesta Šamorín s hrubopisom „MESTO ŠAMORÍN – SOMORJA VÁROS“.
Vlajka mesta pozostáva zo štyroch vodorovných prvkov, farebne korešpondujúcich s farbami erbu. Farby sú zaradené v poradí žltá, červená, biela, modrá. Vlajka má pomer strán 2:3 a je ukončená lastovičím chvostom.

</doc>
<doc id="9892" title="Spotreba (ekonómia)" url="https://sk.wikipedia.org/wiki?curid=9892">

Spotreba (iné názvy: konzum, konzumácia, konzumpcia, konzumovanie) je uspokojovanie bežných potrieb.
V makroekonómii je spotreba alebo konečná spotreba hodnota statkov a služieb použitých na priame uspokojenie potrieb (a) v užšom zmysle súkromných domácností, (b) v širšom (a správnejšom) zmysle tak priamo súkromných domácností, ako aj všetkých obyvateľov štátu nepriamo prostredníctvom statkov a služieb poskytovaných verejnou správou (teda štátom).
(Konečná) spotreba podnikov je v ekonómii vždy 0.
Spotreba domácností a spotreba štátu.
Vyššie spomínané uspokojenie potrieb súkromných domácností sa označuje (o rozdieli medzi skutočnou spotrebou a výdavkami na spotrebu domácností pozri nižšie).
Vyššie spomínané uspokojenie potrieb prostredníctvom verejnej správy sa označuje (o rozdieli medzi skutočnou spotrebou a výdavkami na spotrebu verejnej správy pozri nižšie).
Spotreba štátu tvorí obyčajne najväčšiu časť tzv. štátnych výdavkov a počíta sa nasledovne: spotreba štátu = "medzispotreba produktov podnikov" plus "faktorové príjmy domácností od štátu (t.j. najmä mzdy pre zamestnancov štátu)" plus "odpisy štátnych investícií (t.j. hrubé investície štátu mínus čisté investície štátu)" mínus "hodnota štátnych služieb poskytnutých za priamu odplatu". Ako vidno zo vzorca, do spotreby štátu nezahŕňame výkony štátu, za ktoré občania klasickým spôsobom platia.
Výdavky na spotrebu a skutočná spotreba.
V národnom účtovníctve sa rozlišujú výdavky na konečnú spotrebu a skutočná konečná spotreba. Pre ekonomiku ako celok sú tieto dve hodnoty identické, ale pre jednotlivé sektory je medzi nimi rozdiel, a to takýto.
Pozri aj tabuľku nižšie
Individuálna spotreba a kolektívna spotreba.
Alternatívne voči deleniu na spotrebu domácností a spotrebu štátu sa spotreba v súčasnom národnom účtovníctve môže deliť na individuálnu (konečnú) spotrebu a kolektívnu (konečnú) spotrebu.
Na úrovni celej ekonomiky je jedno, či používame prístup založený na výdavkoch na spotrebu alebo prístup založený na skutočnej spotrebe, pretože individuálna spotreba celej ekonomiky je rovnaká pri oboch prístupoch a kolektívna spotreba celej ekonomiky je takisto rovnaká pri oboch prístupoch. Individuálna spotreba celej ekonomiky je konkrétne spotreba domácností plus individualizovateľná časť spotreby verejnej správy a kolektívna spotreba je zvyšná, teda neindividualizovateľná časť spotreby verejnej správy. Individualizovateľnosť tu znamená, že statok/služba musí byť priraditeľný jednotlivej domácnosti či osobe a táto musela s jeho dostaním súhlasiť. Individualizovateľné sú výdavky verejnej správy na školstvo, zdravotníctvo, sociálne záležitosti, bývanie a kultúru a relax občanov, a zodpovedá im položka v národnom účtovníctve nazvaná "naturálne sociálne transfery".
Na úrovni sektorov už nie je medzi prístupom založenom na výdavkoch na spotrebu a prístupom založenom na skutočnej spotrebe zhoda. Konkrétne platí (bez zohľadnenia neziskových inštitúcií slúžiacich domácnostiam).

</doc>
<doc id="13718" title="Ekológia" url="https://sk.wikipedia.org/wiki?curid=13718">

Ekológia (z gréc. "oikos" – dom, "logos" – veda) je vedný odbor biológie, ktorý skúma vzťahy medzi organizmami a životným prostredím a vzťahy medzi živými organizmami navzájom. Osoba, ktorá sa zaoberá ekológiou, sa volá ekológ.
Ekológia študuje ekologické systémy, ich štruktúru, organizáciu a zmeny v nich prebiehajúce. Prístup ekológie k štúdiu životného prostredia sa často považuje za interdisciplinárny. Ekológia poskytuje teoretické a praktické poznatky pre riešenie problémov životného prostredia. Poznanie základných ekologických princípov a zákonitostí je nutné pre zachovanie prírodnej rovnováhy; nutné pre trvalú existenciu zdravej a produkčnej krajiny.
Podľa inej uznávanej definície, používanej obzvlášť v humánnej ekológii, je ekológia trojstranný vzájomný vzťah medzi jedincami jedného druhu, organizovanou aktivitou tohto druhu a životným prostredím, v ktorom táto aktivita prebieha.
Termín ekológia zaviedol v roku 1866 nemecký biológ Ernst Haeckel. Vo svojom diele "Všeobecná morfológia organizmov" ho definuje ako vedu "„…o vzťahoch organizmov s okolitým svetom, to znamená v širšom význame veda o podmienkach života.“"
V angličtine sa niekedy stretávame s písaním slova ekológia tak, ako ho uviedol Eugenius Warming v názve svojho diela "The Oecology of Plants" ("Ekológia rastlín").
Špecialista zaoberajúci sa ekológiou sa nazýva ekológ.
Ekológia je obsiahla veda, ktorá sa člení na hlavné a vedľajšie pododbory. Základné rozdelenie je.
Medzi hlavné pododbory (usporiadané podľa rozsahu predmetu štúdia od najužšieho po najširší) patria.
Ekológia sa rozdeľuje aj podľa cieľových skupín záujmu, napríklad.
Environmentálna kríza vo zmysle ohrozenia Zeme je reálna skutočnosť. Jej hroziace následky môžu poškodiť celú Zem, dlhodobo a nenávratne. Z tohto hľadiska ide o tri environmentálne hrozby.
Tieto tri prvky sú navzájom prepojené.

</doc>
<doc id="21982" title="Bratislava – mestská časť Záhorská Bystrica" url="https://sk.wikipedia.org/wiki?curid=21982">

Bratislava – mestská časť Záhorská Bystrica (iné názvy: Bratislava-Záhorská Bystrica, Mestská časť Záhorská Bystrica, Záhorská Bystrica) je mestská časť mesta Bratislava. 
Je to malá mestská časť, ktorá je charakteristická zachovalými sedliackymi domami, ako aj časťou s novými vilami. Sídli tu Televízia Markíza. 
Z historických pamiatok sú významnejšie baroková fara, rímskokatolícky kostol svätých Petra a Pavla apoštolov z roku 1834 a kaplnky svätého Jána Nepomuckého z roku 1896, Panny Márie Lurdskej z roku 1913, svätého Kozmu a Damiána z roku 1839 a kaplnka svätého Vendelína.
Blízkosť Malých Karpát ponúka možnosť turistiky a športu. 

</doc>
<doc id="25489" title="Čáry" url="https://sk.wikipedia.org/wiki?curid=25489">

Čáry sú obec na Slovensku v okrese Senica, v Trnavskom kraji, v regióne Záhorie. 
Obec sa nachádza na severozápade Trnavského kraja, 20 km západne od okresného mesta Senica. Cez obec prechádza cesta II. triedy 500 a v jej blízkosti sa nachádza diaľnica D2 (8 km) a železničné trate Bratislava – Břeclav (4 km), Kúty – Sudoměřice (4 km) a Kúty – Trnava (1 km). 
Na území obce sa nachádzajú lesy zložené z drevín ako borovica lesná, agát biely (na severe územia) a dub letný, javor a buk lesný (na juhu územia).
Živočíchy vyskytujúce sa v tunajších lesoch, na poliach a v blízkosti sídiel sú cicavce ako kuna lesná, tchor tmavý, jazvec lesný, bobor európsky, krt obyčajný, veverica obyčajná, jež bledý, zajac poľný, líška hrdzavá, diviak lesný, srnec lesný, jeleň lesný; vtáky ako vrabec domový, stehlík obyčajný, kanárik poľný, lastovička obyčajná, škorec obyčajný, drozd čierny, hrdlička záhradná, vrana čierna, kačica divá, bažant obyčajný, jastrab krahulec, sokol myšiar, myšiak hôrny, kaňa močiarna; plazy a obojživelníky ako ropucha zelená, jašterica krátkohlavá, slepúch lámavý, užovka hladká.
Vývin názvu obce
Prvé presné správy o založení školy v obci Čáry pochádzajú z roku 1812. Bola to škola s jednou triedou. O prvom učiteľovi sa správy nezachovali. Keďže sa počet obyveteľstva v obci zvyšoval a tým aj pribúdalo detí, bolo nutné vytvoriť ešte jednu triedu. Stalo sa tak v roku 1880. V roku 1930 obec dala postaviť novú školskú budovu s jednou triedou a riaditeľským bytom. Spolu teda boli v Čároch tri triedy. Učitelia sa tu striedali takmer každým rokom. Od roku 1946 bol riaditeľom František Kubovič. Od tejto chvíle sú o škole v Čároch vedené dosť presné záznamy, pretože sa začala písať školská kronika. V roku 1960 bola slávnostne otvorená novostavba Základnej školy. Odvtedy je Základná škola Čáry plnoorganizovaná škola.

</doc>
<doc id="29345" title="Ministerstvo dopravy a výstavby Slovenskej republiky" url="https://sk.wikipedia.org/wiki?curid=29345">

Ministerstvo dopravy a výstavby Slovenskej republiky je ústredný orgán štátnej správy a súčasne jedno z ministerstiev Slovenska. Sídli v Administratívnej budove spojov v Bratislave.
Ministerstvo viackrát zmenilo názov a upravilo svoju pôsobnosť. Zákonom č. 298/1991 Z. z. bolo zriadené ako Ministerstvo dopravy a spojov Slovenskej republiky, zákonom č. 453/1992 Z. z. bolo premenované na Ministerstvo dopravy, spojov a verejných prác Slovenskej republiky, zákonom č. 74/1995 Z.z. bolo premenované na Ministerstvo dopravy, pôšt a telekomunikácií Slovenskej republiky. V zmysle zákona č 403/2010 Z.z., ktorým sa upravili kompetencie jednotlivých rezortov, s platnosťou od 1. novembra 2010 už s novým názvom Ministerstvo dopravy, výstavby a regionálneho rozvoja SR, prevzalo na seba kompetencie zrušeného Ministerstva výstavby SR, zároveň sa stalo určujúcim pre politiku cestovného ruchu a regionálneho rozvoja. V súlade s týmto zákonom ministerstvo prebralo od 1. januára 2011 kompetencie centrálneho riadiaceho orgánu pre fondy Európskej únie, ktoré bolo do 31. decembra 2010 v správe Úradu vlády. V súvislosti s presunom agendy regionálneho rozvoja pod Úrad vlády SR sa 1. januára 2017 zmenil názov ministerstva na Ministerstvo dopravy a výstavby Slovenskej republiky. Ministerstvo dopravy a výstavby v minulosti riadilo Operačný program Doprava.
Ministerstvo dopravy a výstavby SR je ústredným orgánom štátnej správy Slovenskej republiky pre.
V rokoch 1991 až 1995 bolo ústredným orgánom štátnej správy Slovenskej republiky pre oblasť spojov v rozsahu patriacom do pôsobnosti Slovenskej republiky. V rokoch 1992 až 1995 bolo ústredným orgánom štátnej správy Slovenskej republiky pre investičný rozvoj a oblasť verejných prác. V rokoch 2010 až 2016 bolo ústredným orgánom štátnej správy Slovenskej republiky pre regionálny rozvoj.
Minister dopravy a výstavby.
Ministerstvo dopravy a výstavby riadi a za jeho činnosť zodpovedá minister dopravy a výstavby, ktorého vymenúva a odvoláva prezident Slovenskej republiky na návrh predsedu vlády Slovenskej republiky.
Súčasným ministrom je Andrej Doležal (SME RODINA).
Štátny tajomník ministerstva dopravy a výstavby.
Ministra dopravy a výstavby v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra dopravy a výstavby. V odôvodnených prípadoch môže vláda určiť, že na ministerstve pôsobia dvaja štátni tajomníci – to je aj prípad ministerstva dopravy a výstavby. Minister určí, v ktorých otázkach a v akom poradí ho štátni tajomníci zastupujú. 

</doc>
<doc id="40371" title="Vcítenie" url="https://sk.wikipedia.org/wiki?curid=40371">

Vcítenie, vciťovanie sa alebo empatia (gr. "empatheia"; zo slov "em-" = dovnútra, vnútri, "pathos" = cit, utrpenie) je prenášanie sa do sveta predstáv druhého, do jeho emócií, spôsobu myslenia a postojov.
Vcítenie je zložitý emocionálny proces/schopnosť premietnuť svoje vlastné "ja" do psychického obrazu inej osoby tak, že nastane súznenie a následné porozumenie postupujúce od emotívnej k racionálnej rovine. Vciťovanie sa je podmienkou možnosti chápania druhého.
Empatia je základným postupom každej psychoterapie a účinnosť každej psychoterapie určuje predovšetkým to, do akej miery je psychoterapeut schopný empatického porozumenia, do akej miery to vie vyjadriť a pacientovi vyjaviť.
V hermeneutike má vciťovanie poznávaciu hodnotu. Vciťovanie sa je zážitková rekonštrukcia (napríklad skúmanej dejinnej akcie).
Podľa Edmunda Husserla je to zvláštna forma empirickej skúsenosti. Vo vciťovaní zakúša vciťujúce sa Ja duševný život, presnejšie vedomia iného Ja. Zakúša ho, no nik nepovie, že ho prežíva a vníma vo vnútornom vnímaní, v lockovskej reflexii, ako svoje vlastné vedomie.
Vcítenie je aj základný termín sympatického symbolizmu. Podľa tohto smeru vzniká estetický zážitok vcítením a projekciou ľudských citov a myšlienok do objektov estetického zaľúbenia, ktoré tým možno dočasne oživiť.

</doc>
<doc id="43848" title="Peter Breiner" url="https://sk.wikipedia.org/wiki?curid=43848">

Peter Breiner (3. júl 1957, Humenné) je klavírny virtuóz, skladateľ, aranžér, dirigent a spisovateľ slovenského pôvodu žijúci v Londýne.
Na klavír začal hrať vo veku 4 rokov, v rokoch 1971 – 1975 študoval na konzervatóriu v Košiciach hru na klavíri, skladbu, dirigovanie a hru na bicie nástroje. Neskôr sa presťahoval do Bratislavy, kde v rokoch 1975 – 1981 študoval kompozíciu u hudobného skladateľa Alexandra Moyzesa na VŠMU. 
Pracoval ako hudobný režisér v Slovenskom rozhlase. V rokoch 1980 – 1985 hral s džezovým hudobníkom Petrom Lipom. V období 1985 – 1987 bol členom Orchestra Gustava Broma. Spolu s Milanom Markovičom účinkoval najskôr v satirickej relácii Pod pyramídou v Slovenskom rozhlase (pôvodne Česko-slovenský rozhlas do roku 1991) v rokoch 1987 - 1991, neskôr s ním účinkoval v politickej satirickej relácii Večer Milana Markoviča (spoločný program Slovenskej televízie a Českej televízie) v rokoch 1993 – 1994.
Od roku 1992 žil v kanadskom Toronte, v roku 2007 sa presťahoval do New Yorku.
V roku 1995 bol v Spojených štátoch zaradený do nahrávok série The Best of 1995. V Denníku SME publikoval svoje kritické postrehy pod názvom "Z druhého brehu", v týždenníku Domino fórum "Javorové listy". V apríli 1998 vydal svoju prvú knihu pod názvom "Javorové listy", ktorá sa stala bestsellerom. Jeho druhá kniha "Iný glóbus nemáte?" vyšla vo vydavateľstve Slovart v roku 2015.
V roku 2007 mal v mesačníku o klasickej hudbe Hudobný život pravidelnú rubriku "Z iného sveta". Na "Javorové listy" nadviazal rubrikou "New York Petra Breinera" v týždenníku .týždeň. Po pravidelnom prispievaní do denníkov Sme a Denník N v rokoch 2010 - 2015 sa na niekoľko rokov publikačne odmlčal a v písaní komentárov pokračuje od marca 2020 v Denníku N.
Ovláda plynule sedem jazykov.
1.januára 2018 mu prezident Andrej Kiska udelil vyznamenanie Rad Ľudovíta Štúra I. triedy za "za mimoriadne zásluhy o rozvoj v oblasti kultúry, hudobného umenia a o šírenie dobrého mena Slovenskej republiky v zahraničí". V júli 2020 ohlásil, že po 13 rokoch života v New Yorku odchádza žiť do Londýna.
Koncertná činnosť a tvorba.
Peter Breiner sa venuje interpretácii klasickej hudby, džezu, tanga a filmovej hudby. Na koncertoch často kombinuje hru na klavír s dirigovaním. Pod jeho taktovkou hrali viaceré veľké svetové hudobné telesá. Peter Breiner je aj oceňovaným skladateľom a autorom netradičných aranžmánov diel populárnej hudby (napr. medzinárodne ocenené CD "Beatles Go Baroque").
V roku 2013 na objednávku festivalu MAZAL TOV! v Košiciach pripravil koncert, kde hral s tromi sólistami Jozefom Luptákom, Stanom Palúchom, Borisom Lenkom a orchestrom Musica Cassovia.
V marci 2021 so spolupracovníkom Jurajom Kemkom začal produkovať internetovú reláciu "Večierok pri konci sveta".
Jeho doterajšia tvorba je zachytená na viac ako 150 digitálnych a 100 analógových nahrávkach, z ktorých sa po celom svete predalo viac ako 1,5 milióna kusov.

</doc>
<doc id="75441" title="Boeing 777" url="https://sk.wikipedia.org/wiki?curid=75441">

Boeing 777 je lietadlo na dlhé lety vyrobené spoločnosťou Boeing Commercial Airplanes. Takýto typ lietadla sa často označuje ako „Triple Seven“. Lietadlo môže previezť od 283 do 368 cestujúcich. Záleží to od usporiadania sedadiel. Hlavným znakom 777čky je jej šesť kolies. Boeing 777 sa vyrába v dvoch dĺžkach trupu. Pôvodná 777-200vka bola uvedená do prevádzky v roku 1995, a predĺžená o 10.1 m 777-300, bola zavedená v roku 1998.
Boeing 777 bolo prvé lietadlo v histórii navrhnuté v spolupráci s leteckými spoločnosťami a cestujúcimi. Hlavnými spoločnosťami podieľajúcimi sa na vývoji boli United Airlines, All Nippon Airways, British Airways, Japan Airlines, Qantas a Cathay pacific. Filozofia „Working together“ znamenala, že Boeing 777 sa stal zákaznícky najorientovanejším lietadlom.
Boeing 777 sa taktiež stal prvým lietadlom navrhnutým výhradne na počítači ako 3D model.
Boeing používa 2 charakteristiky pre model 777. Prvou je počet cestujúcich a druhou je dĺžka maximálneho doletu.
Boeing 777-100 je najmenšia verzia 777 s doletom 10 740 až 14 260 km.
Boeing 777-200 je lietadlo s doletom 7 220 až 9 630 km. Prvým používateľom tohto modelu sa stala v roku 1995 spoločnosť United Airlines.
Boeing 777-200ER je verzia modelu 777-200 s doletom 11 000 až 14 300 km. Prvou spoločnosťou používajúcou tento model s v roku 1997 stala British Airways.
V roku 1997 Boeing 777-200ER spoločnosti Malaysia Airlines prekonal rekord v dĺžke letu, keď bez pristátia preletel vzdialenosť medzi Boeing Field a Kuala Lumpur o dĺžke 20 044 km za 21 hodín a 23 minút.
777-200LR Worldliner sa stal lietadlom s najdlhším doletom až 17 445 km za 18 hodín. Toto lietadlo je poháňané dvoma motormi GE90-115B.
Prvým používateľom tohto modelu sa stala v roku 2006 spoločnosť Pakistan International Airlines.
Boeing 777-300 je lietadlo schopné prepraviť až 550 cestujúcich. Toto lietadlo má namontované manévrovacie kamery pod prednou časťou trupu a na zadnom chvoste aby pomáhali pilotom pri manévrovaní k dĺžke tohto lietadla. Prvým používateľom tohto modelu sa stala v roku 1998 spoločnosť Cathay Pacific.
777-300ER je lietadlo schopné prepraviť 365 cestujúcich na vzdialenosť 14 594 km. Prvým používateľom tohto modelu sa stala v roku 2004 spoločnosť Air France.
777 Freighter je nákladná verzia Boeingu 777.
V novembri 2013 Boeing formálne zahájil program 777X, tretiu generáciu 777 (nezamieňajte si s variantmi 777-X, ktoré mali v roku 2013 spoločnosti Lufthansa, Emirates, Qatar Airways a Etihad Airways) s dvoma modelmi: 777-8 a 777-9. 777-9 je ďalší natiahnutý variant s kapacitou viac ako 400 cestujúcich a doletom viac ako 8 200 NMI (15 200 km), zatiaľ čo 777-8 má kapacitu približne 350 cestujúcich a má dolet viac ako 9 300 NMI (17 200 km). Oba modely majú byť vybavené motormi novej generácie GE9X a majú nové kompozitné krídla so sklopnými končekmi krídel. Prvý člen rodiny 777X, model 777-9, by sa mal dostať do služby v roku 2020 v čase oznámenia programu. 

</doc>
<doc id="86757" title="OpenStreetMap" url="https://sk.wikipedia.org/wiki?curid=86757">

OpenStreetMap je otvorený projekt, ktorého cieľom je tvorba voľných geografických dát, ako sú napríklad cestné mapy. Používa predovšetkým dáta z prijímačov GPS (v režime automatického zaznamenávania súradníc prechádzanej trasy), ktoré sú následne kontrolované a editované. Je založený na kolektívnej spolupráci a na koncepcii Open source.
Projekt OpenStreetMap založil v júli 2004 Steve Coast z Veľkej Británie. V apríli 2006 sa OSM začal transformovať na nadáciu. „Nadácia OpenStreetMap je medzinárodná nezisková organizácia, ktorej zámerom je povzbudzovať tvorbu, spracovanie a šírenie voľných geografických dát a poskytovať tieto dáta ktorémukoľvek záujemcovi o ich používanie a zdieľanie.“ Licencia pod ktorou sú dáta poskytované je Open Database License.
Najbežnejším zdrojom dát nahrávaných do OSM sú prenosné prijímače GPS. Mnohí prispievatelia používajú nástroj ako napr. GPSBabel na konverziu dát zo surového (NMEA) alebo proprietárnych formátov do GPX, ktorý je odvodený z XML. Dáta sa zhromažďujú vo vzťažnom systéme WGS84 ako zemepisná dĺžka / zemepisná šírka a sú obvykle zobrazené v Mercatorovej projekcii.
Webstránka OpenStreetMap poskytuje zobrazovač založený na koncepte AJAX a OpenLayers, podobný tomu, ktorý používajú napríklad Google Maps. Vzhľadom na fakt, že zdrojová databáza je verejne dostupná, existuje množstvo portálov ktoré ponúkajú mapu v inej vizualizácii. Väčšina využíva OpenLayers, ale niektoré sú založené na iných technológiách, napríklad Flash.
Popri online mapách, existujú aj mapy do mobilných telefónov, tlačené mapy, mapy pre nevidiacich, 3d mapy. Neexistuje žiadna legálna prekážka pri tvorbe akejkoľvek reprezentácie mapy.
K dispozícii je niekoľko možností editovania.
Editovať smie len registrovaný užívateľ. Za zriadenie konta sa neplatí, naopak, verejnosť je vyzývaná ku spolupráci.
Hlavné cestné dáta sa obvykle odvodzujú z GPS-trasy, zaznamenaných bežným komerčným GPS-prijímačom. Mozaika satelitných fotografií z družice Landsat7 sa používa ako podklad a na overenie dát.

</doc>
<doc id="104173" title="Štátny prevrat" url="https://sk.wikipedia.org/wiki?curid=104173">

Štátny prevrat alebo prevrat alebo francúzsky coup d'état je náhla, často násilná a prudká, politická zmena politického systému a vládnucich skupín ľudí. Prevrat zásadného významu, veľký prevrat a podobne sa nazýva aj revolúcia. Pri štátnom prevrate dochádza k zmene moci v rozpore s platnou legislatívou v danom štáte. Prevratom môže dôjsť k zmene demokratického režimu na nedemokratický ale aj nedemokratického režimu na demokratický. Častým prípadom je aj výmena jednej totalitnej mocenskej skupiny za inú.
Slovo puč (zo staršieho švajčiarskonem. výrazu "bütsch" = úder, tresk) môže byť synonymum štátneho prevratu alebo môže označovať neúspešný štátny prevrat alebo štátny prevrat uskutočnený malou skupinou ľudí alebo štátny prevrat skupinou ľudí, ktorá dosiaľ nemala významný podiel na moci, teda napr. nižších vojenských hodnostárov.
Úspešné prevraty boli napríklad v roku 1948 v ČSR, v roku 1979 v Iráne alebo roku 1999 v Pakistane. V roku 1917 došlo v Rusku k štátnemu prevratu dvakrát. Najskôr bol vo februári nedemokratický cársky režim nahradený pomerne demokratickou dočasnou vládou, ktorá bola v novembri (podľa starého ruského kalendára v októbri) toho istého roku zvrhnutá boľševickým prevratom a bola nastolená komunistická diktatúra. Medzi neúspešné prevraty sa zaraďuje aj prevrat v roku 1991 vo vtedajšom Sovietskom zväze. 

</doc>
<doc id="128463" title="Podhradie (Bratislava)" url="https://sk.wikipedia.org/wiki?curid=128463">

Podhradie (lat. "Suburbium", nem. "Schlossgrund" a/alebo "Zuckermantel/Zuckermandel", maď. "Pozsony-Várallya") bola od roku 1848 štvrť Bratislavy, predtým samostatné sídlo, ktoré sa okolo roku 1800 rozkladalo východne od hradu (medzi hradom a mestom), južne od hradu (medzi hradom a Dunajom) a sčasti aj západne od hradu (po Mlynskú dolinu).
Do 13. storočia sa ako Podhradie - Schlossgrund (doslova hradné pozemky) označoval jednoducho celý široký hradný kopec, pretože vtedy celý patril hradu. Až v 13. storočí sa územie hradu zredukovalo na oblasti tesne priľahlé k hradu.
Pôvodne v stredoveku sa od 13. storočia za vlastné Podhradie - Suburbium považovala Osada svätého Mikuláša; táto osada po roku 1291, kedy mesto na východ od nej získalo mestské práva, zostala vlastníctvom hradu. Okrem toho sa však latinský výraz "suburbium" vo vzťahu k Bratislave v stredoveku používal aj vo významoch.
V roku 1423 kráľ Žigmund Luxemburský obnovil Podhradiu jeho staré privilégiá.
V novoveku sa napokon Schlossgrund (či Schlossgrund-Zuckermantel) skladal z osád.
Zuckermandel bol v 19. storočí (až do druhej svetovej vojny) známy aj prostitúciou. Celé Podhradie bolo v roku 1848/1851 pripojené k mestu Bratislava. 
V 50. a 60. rokoch 20. storočia bol takmer celý Zuckermandel (spolu s celou Vydricou) zničený kvôli rozširovaniu cesty na dunajskom nábreží a výstavbe Mosta SNP.
Výskum a dokumentácia Podhradia.
Architekt Alfréd Piffl, vtedajší profesor Fakulty architektúry SVŠT, začal roku 1949 spolu so svojimi študentmi spracúvať dokumentáciu pohradských domov, ktoré boli neskôr zbúrané. K tejto práci sa na zvyšku Podhradia vrátil ako vedúci výskumu Archeologického ústavu SAV v rokoch 1967 – 1970, v čase prípravy stavby Mosta SNP.
Dňa 10. októbra 1970 si Alfréd Piffl zaznamenal do svojho denníka: „...Správa o nábreží je hotová. Opiera sa o dvadsaťjeden rokov práce – v roku 1949 som zadával študentom domy na zakreslenie a zameranie, oveľa skôr, ako sem prišli búracie mechanizmy. Nik mi to neprikázal. Dnes je materiál hotový, použije sa, keď príde čas na rekonštrukciu Zuckermandlu. Toho sa asi nedožijem. Súčasné priority sú inde. Funkcionalizmus víťazí nad pamiatkami aj tam, kde by bolo možné nájsť prijateľný kompromis.“ 
V súčasnosti sa tu nachádza nová zástavba tvorená multifunkčnými budovami. Na zástavbu prevládali vo verejnosti dva prúdy, jeden (väčšinový, tvorený širokou verejnosťou) presadzoval zástavbu v historizujúcom štýle a čo najvernejšie repliky pôvodných budov, druhý prúd (menšinový, tvorený predovšetkým odborníkmi) presadzoval súčasnú modernú architektúru, pričom argumentoval chýbajúcou podrobnou dokumentáciou, nemožnosťou presne postaviť pôvodné stavby, predovšetkým kvôli skutočnosti, že vznikali v rôznych obdobiach, ďalším argumentom bola otázka, že nebolo jasné, v akom štýle, resp. štýlom ktorého storočia obnoviť pôvodné stavby.

</doc>
<doc id="159602" title="Kocka" url="https://sk.wikipedia.org/wiki?curid=159602">

Kocka je trojrozmerné teleso (mnohosten), ktorého steny tvorí šesť rovnakých štvorcov. Je špeciálnym prípadom kvádra, ktorého všetky hrany majú rovnakú dĺžku.
Objem kocky vypočítame z dĺžky jej hrany pomocou vzorca.
a jej povrch zo vzorca.
V kocke rozoznávame 2 typy uhlopriečok a to telesovú uhlopriečku a stenovú uhlopriečku. Stenová uhlopriečka je uhlopriečka jej steny (štvorca) a dá sa vypočítať pomocou pytagorovej vety.
podobne z pytagorovej vety môžeme vypočítať dĺžku telesovej uhlopriečky kocky (čo je vzdialenosť dvoch vrcholov kocky neležiacich v jednej spoločnej stene).
Kocka má šesť zhodných stien štvorcového tvaru, osem vrcholov a dvanásť hrán rovnakej dĺžky.
-Všetky steny kocky majú tvar štvorca.

</doc>
<doc id="161975" title="Baranský potok" url="https://sk.wikipedia.org/wiki?curid=161975">

Baranecký potok je krátky potok na myjavských kopaniciach, v južnej časti okresu Myjava. Je to ľavostranný prítok Bystriny, meria 1,8 km a je tokom VI. rádu.
Pramení v Malých Karpatoch, v podcelku Brezovské Karpaty, na severozápadnom svahu Klenovej (585,0 m n. m.) v lokalite Dvoly, v nadmorskej výške približne 315 m n. m. Od prameňa tečie severozápadným smerom, pričom na hornom toku v období bez zrážok vysychá a sprava priberá prítok z oblasti Úvalu, ktorý pramení západne od kóty 536,5 m. V blízkosti samoty Čierne blato sa stáča západným smerom a na okraji mesta Brezová pod Bradlom, na juhovýchodnom svahu Baranca (378,2 m n. m.; podľa neho názov potoka), ústi v nadmorskej výške cca 267 m n. m. do Bystriny.

</doc>
<doc id="184983" title="Konjunkcia (astronómia)" url="https://sk.wikipedia.org/wiki?curid=184983">

Konjunkcia je termín používaný v pozičnej astronómii a astrológii. Znamená to, že sa z pohľadu niektorého miesta dve nebeské telesá nachádzajú blízko pri sebe.
Jav, ktorý nastáva keď sa planéty dostanú na svojich dráhach okolo Slnka do takej polohy, že pri pozorovaní voľným okom sa pre mnohých z nás budú javiť ako jeden jasný objekt na večernej oblohe.
Planéty sa pohybujú okolo Slnka rôznymi rýchlosťami, čo v kombinácii s pohybom Zeme spôsobuje, že pre pozemských pozorovateľov menia svoju vzájomnú polohu na oblohe. Občas ich tento vesmírny tanec privedie k sebe veľmi blízko a časové okamihy, keď ich vzájomná uhlová vzdialenosť je minimálna, označujeme ako konjunkcie. Iba zriedkavo sa stane, že počas konjunkcie sa dostanú na oblohe tak tesne, že pre bežného pozorovateľa nevyzbrojeného ďalekohľadom sa budú javiť ako jeden objekt, prípadne dôjde k zákrytu jednej planéty druhou.
Konjunkcie Jupitera a Saturna nastávajú približne každých 20 rokov. Často sa však odohrávajú neďaleko Slnka a väčšinou planéty delí vzdialenosť viac ako 1 stupeň.

</doc>
<doc id="200651" title="Zoznam kozmonautov podľa mena" url="https://sk.wikipedia.org/wiki?curid=200651">

Toto je abecedný zoznam kozmonautov, ľudí, ktorí boli vycvičení na velenie, pilotovanie alebo obsluhu vesmírneho plavidla. Donedávna boli kozmonauti platení a trénovaní výlučne vládnymi organizáciami, či už vojenskými alebo civilnými vesmírnymi agentúrami. So začatím prvých suborbitálnych súkromných letov vznikla nová kategória kozmonautov – komerční kozmonauti.
Niekedy sa termín kozmonaut používa na všetkých ľudí, ktorí prekročili hranicu vesmíru, vrátane vedcov, politikov, novinárov a turistov. Tento zoznam obsahuje iba profesionálnych kozmonautov. Zoznam všetkých ľudí, ktorí sa dostali do vesmíru nájdeš na stránkach Zoznam ľudí, ktorí leteli do vesmíru, podľa mena alebo Zoznam ľudí, ktorí leteli do vesmíru, podľa štátnej príslušnosti.
Mená zobrazené "italikou" sú kozmonauti, ktorí opustili nízku obežnú dráhu Zeme, mená zobrazené hrubo sú kozmonauti, ktorí pracovali na povrchu Mesiaca. Vlajka zobrazuje štátnu príslušnosť cestovateľa v čase letu (letov). Hviezdička vedľa mena označuje kozmonauta, ktorý zahynul počas vesmírneho letu. Číslo uvedené na konci riadku udáva počet uskutočnených vesmírnych letov.
Do roku 2009 viac ako 480 ľudí trénovaných na kozmonautov.
reverse engine engineers to gear spreads #2 high speed Internet per Agnes Perez

</doc>
<doc id="224051" title="Johann Christian Bach" url="https://sk.wikipedia.org/wiki?curid=224051">

Johann Christian Bach (5. september 1735, Lipsko 1. január 1782, Londýn) bol nemecký skladateľ a organista obdobia klasicizmu.
Johann Christian Bach sa narodil v roku 1735 ako jedenásty z trinástich synov geniálneho skladateľa Johanna Sebastiana Bacha a jeho druhej manželky Anny Magdaleny Wülckenovej. K hudobnej dráhe bol predurčený už od detstva. Už v deviatich rokoch bravúrne ovládal hru na klavír, v roku 1750 študoval so svojim nevlastným bratom Carlom Philippom Emanuelom Bachom v Berlíne. O niečo neskôr odišiel študovať do Talianska, kde sa stal slávnym organistom v milánskej katedrále. 
Vo svojom ranom diele komponoval prevažne opery, čo mu o niečo neskôr dovolilo odísť do Londýna, kde začal vynikať ako skladateľ kráľovského divadla Haymarket. Tu tiež získal svoju prezývku „londýnsky Bach“ a stal sa obľúbenou, uznávanou a žiadanou osobnosťou miestneho kultúrneho života. Jeho popularita bola dokonca tak vysoká, že bol prijatý ako osobný učiteľ hudby princeznej Charlotty a začal sa pohybovať v tých najvyšších spoločenských kruhoch. Približne v tom čase začal svoju pozornosť upierať tiež na symfóniu a komornú hudbu. 
Keď v roku 1764 prišiel do Londýna mladý Mozart ako zázračné dieťa, stal sa Bach jeho významným podporovateľom a stal sa jeho súkromným učiteľom hudby, čo významne ovplyvnilo ranú Mozartovu tvorbu. 
Johann Christian Bach ovplyvnil aj vo svojej dobe rad významných nemeckých a anglických skladateľov. Jeho dielo je početné a jeho hudba je príjemne melodická. Je považovaný aj za prvého skladateľa, ktorý uviedol do moderného operného orchestra klarinet.
Koncom života sa veľmi zadĺžil, celkom čiastkou približne 4 000 libier. V roku 1781 ho postihol nervový záchvat, onedlho nato zomrel. Jeho pohreb zaplatil sám kráľ Juraj III..

</doc>
<doc id="224404" title="Chrám svätej Paraskevy (Dobroslava)" url="https://sk.wikipedia.org/wiki?curid=224404">

Chrám svätej Paraskevy je gréckokatolícka drevená cerkev nachádzajúca sa v obci Dobroslava v okrese Svidník v Prešovskom kraji.
Chrám pochádzajúci z roku 1705 je trojpriestorová stavba v tvare kríža s priečnou loďou stojaca na vysokej kamennej podmurovke. K jej charakteristickému vzhľadu patria tri nerovnako vysoké kupoly zakončené vežami s baňami. Priestor chrámu je ohradený plotom. Vnútri areálu sa nachádza cintorín.
Cerkev bola stavebne upravovaná v roku 1880 a napokon v roku 1932 kedy boli k objektu pripojené dve bočné kaplnky, ktoré mu dali súčasný vzhľad.
Najvzácnejšou pamiatkou vnútorného vybavenia je reštaurovaný ikonostas z 18. storočia, na ktorom sú zachytené výjavy z Nového zákona.
Chrám sv. Paraskevy je súčasťou súboru východoslovenských drevených chrámov zapísaných do zoznamu národných kultúrnych pamiatok.

</doc>
<doc id="241821" title="Hashim Thaçi" url="https://sk.wikipedia.org/wiki?curid=241821">

Hashim Thaçi (24. máj 1968, Buroja, Kosovo) je kosovskoalbánsky politik, bývalý prezident Kosova (od 7. apríla 2016 do 5. novembra 2020). Od 9. januára 2008 do 9. decembra 2014) bol premiérom Kosova, predsedom najsilnejšej kosovskej politickej strany, Demokratickej strany Kosova, a veliteľom organizácie Kosovská oslobodzovacia armáda (UÇK). Je obviňovaný z terorizmu a zo zodpovednosti za páchanie vojnových zločinov.
Z prezidentskej funkcie rezignoval 5. novembra 2020, aby ochránil úrad a obhajoval seba na medzinárodnom tribunáli v Haagu. Dočasne úrad prevzala Vjosa Osmaniová, predsedníčka parlamentu. Osmaniová bola v apríli 2021 zvolená za prezidentku.

</doc>
<doc id="260680" title="Radio Data System" url="https://sk.wikipedia.org/wiki?curid=260680">

Radio Data System, skrátene RDS, je štandardizovaný komunikačný protokol združenia EBU (European Broadcasting Union) na posielanie malého množstva digitálnych informácií prostredníctvom bežného FM vysielania. Systém RDS štandardizuje niekoľko typov informácií, ktoré sú prenášané, vrátane času, informácie o interpretovi a názve piesne a identifikácii stanice. RDS je štandardom v Európe a Latinskej Amerike od začiatku 90. rokov 20. storočia, ale nemal tak silné postavenie v Severnej Amerike.
Radio Broadcast Data System, skrátene RBDS, je oficiálny názov americkej verzie RDS, aj keď tento systém sa tiež bežne nazýva RDS. RBDS je so systémom RDS takmer úplne identický, iba s malými rozdielmi hlavne v číslovaní hudobných programov a ďalších formátoch, ktoré vie systém RBDS identifikovať. RBDS bol prijatý združením NRSC, systém RDS EBU.
Oba systémy využívajú pomocný nosný kmitočet 57 kHz na dátový prenos rýchlosťou 1187.5 bitov za sekundu. Frekvencia 57 kHz bola vybraná z toho dôvodu, že je 3. harmonická (3x) pilotného signálu pre FM stereo, takže nespôsobuje interferencie, alebo namodulovanie na tento signál, alebo na signál oddeľujúci stereo kanály s frekvenciou 38 kHz (2x). Dátovy protokol využíva opravu chýb. RDS definuje množstvo funkcií (pozri nižšie).
Nasledovné informačné polia sú obvykle obsiahnuté v RDS data.
Vzhľadom na implementáciu, drvivá väčšina autorádií podporuje minimálne funkcie AF, EON, REG, PS a dvojicu TA/TP.
Existuje vzrastajúce množstvo prenosných zariadení podporujúcich RDS, ako sú navigačné systémy, rádia a mobilné telefóny. Je to možné vďaka riešeniam ponúkajúcim nízku cenu a malú spotrebu.
Nasledujúca tabuľka obsahuje zoznam typov programov využitých v systémoch RDS a RBDS a ich význam.
Využitie pomocného nosného kmitočtu FM.
Technológia RDS je využitá okrem vyššie popísanej funkcie aj ako prenosový protokol v Kalifornskom pilotnom projekte Programmable Communicating Thermostat (PCT). Táto technológia umožní spotrebiteľom, ktorí majú časovo premenlivú odbernú cenu elektrickej energie, reagovať na RDS signál obsahujúci novú cenu, ak ju dodávateľ zmení v období vysokej veľkoobchodnej ceny energie, alebo v prípade vysokého dopytu, ktorý ohrozuje stabilitu distribučnej siete. PCT by mal automatizovať odozvu na takýto signál, ktorý spotrebiteľ predprogramuje do zariadenia. Napríklad, ak sa zdvihne cena elektrickej energie počas horúceho popoludnia kvôli extrémne vysokému odberu, spotrebiteľ môže prednastaviť PCT na zvýšenie teploty na ktorú klimatizácia ochladzuje vzduch, aby znížil spotrebu elektrickej energie a zmenšil poplatky. Táto technológia môže byť rozšírená aj na inú domáce elektrické spotrebiče. Cieľom je dať spotrebiteľovi na výber medzi odberom drahej energie v období špičkového odberu, alebo znížiť odber v týchto obdobiach na minimum. Takéto dobrovoľné chovanie môže značne znížiť cenu elektrickej energie mimo obdobia špičkového odberu, pretože je znížená potreba nepravidelného používania elektrárni zásobujúcich sieť v dobe špičkového odberu a znižuje riziko výpadku rozvodnej siete.
Čipové sady podporujúce RDS.
Spoločnosti, ako Silicon Labs z Austinu v Texase a NXP Semiconductors (niekdajší Philips) ponúkajú jednočipové riešenia, ktoré sa často nachádzajú v mobilných zariadeniach. Obvodové riešenia Silicon Labs podporujú PS, RT, PTY, TMC, a všetky ostatné RDS funkcie v jedinom 3x3 vývodovom obvode s cieleným využitím v prenosných zariadeniach, ako mobilné telefóny a mp3 prehrávače. NXP má v tejto oblasti tiež niekoľko riešení, pričom jeho portfólio obsahuje aj obvody pre použitie v automobilovej technike.
RDS vysielanie na Slovensku.
Väčšina staníc vysielajúcich na Slovensku využíva úzku podmnožinu funkcii ponúkaných RDS. Prakticky každá stanica využíva funkcie PI a PS (kód a názov stanice), väčšina staníc využíva aj funkciu AF. Dopravné správy stanice obvykle oznamujú pomocou príznakov TP a TA, ale funkcia EON sa na území Slovenska nevyužíva vôbec. Niektoré stanice v minulosti využívali dynamického PS, kedy namiesto statického názvu programu tento sa na displeji prijímača buďto posúval, alebo sa periodicky striedal názov stanice s aktuálnym časom. Takáto funkcionalita je dnes už legislatívou z bezpečnostných dôvodov zakázaná. Väčšina staníc takisto nevyužíva funkciu PTY vôbec, alebo ma fixne nastavený jeden typ programu.

</doc>
<doc id="286250" title="Peter Sklár" url="https://sk.wikipedia.org/wiki?curid=286250">

Peter Sklár, rodným menom Peter Perďoch (25. január 1968, Modra, Slovensko) je slovenský herec.
Už ako dieťa účinkoval v rozhlase, vyštudoval DAMU v Prahe (1988 - 1992), kde si zmenil aj meno. Účinkoval v divadlách Ludus, GUnaGU, a.ha, Štúdio L+S, D-dur. 
Účinkoval v skeč-šou S.O.S. v STV spolu s Petrou Polnišovou, Danielom Danglom a Romanom Pomajbom. Účinkoval v slovenskom seriáli Mafstory, kde stvárňoval Alberta Krasňanského, mafiánskeho bossa. Bol novou postavou v seriáli Panelák, kde stvárňoval gynekológa Filipa Malého. Mihol sa aj v seriáli Kutyil s.r.o. či Profesionáli. V súčasnosti stvárňuje postavu starostu Karola Frlajza v sitcome Horná Dolná. Jeho hlas môžeme často počuť prostredníctvom dabingu.

</doc>
<doc id="341996" title="Priatelia Zeme – SPZ" url="https://sk.wikipedia.org/wiki?curid=341996">

Priatelia Zeme - SPZ je neziskové a nezávislé občianske združenie (OZ) pôsobiace od roku 1996, venujúce sa problematike ochrany životného prostredia na Slovensku ale i v globálnom meradle. Zameriava sa predovšetkým na minimalizáciu znečisťovania prostredia odpadmi a toxickými látkami. Okrajovo sa venuje aj podpore udržateľných riešení ďalších ekologických problémov a ich ekonomickým a sociálnym súvislostiam. Snaží sa aktívne brániť činnostiam škodlivých pre ľudí a prírodu.
Najvýznamnejšie členstvo Priateľov Zeme - SPZ v medzinárodnej organizácii predstavuje práca v asociácii environmentálno - sociálnych organizácií Priatelia Zeme Slovensko. Prostredníctvom nej sú členom Friends of the Earth International (FoEI), najväčšej federácie ekologických organizácií na svete, pôsobiacej v 71 krajinách.

</doc>
<doc id="353860" title="Kim Čong-un" url="https://sk.wikipedia.org/wiki?curid=353860">

Kim Jong-un (8. január 1983, Pchjongjang, KĽDR) je najmladší syn Kim Jong-ila, bývalého najvyššieho predstaviteľa Kórejskej ľudovodemokratickej republiky. Otec ho podľa juhokórejskej tlače vybral za svojho nástupcu. Agentúra AP 8. októbra 2010 s odkazom na námestníka predsedu stáleho výboru Najvyššieho ľudového zhromaždenia KĽDR Yang Hyong-sopa oznámila, že sa stane novým severokórejským vodcom.
27. septembra 2010 bol vymenovaný do hodnosti štvorhviezdičkového generála bez zverejnenia ďalších okolností. 28. septembra 2010 bol vymenovaný za tajomníka Ústrednej vojenskej komisie Kórejskej strany práce a bol súčasne zvolený aj do ústredného výboru strany.
Napokon po smrti jeho otca v 17. decembra 2011 kórejská štátna tlačová agentúra KCNA vyhlásila, že ľud má rešpektovať Kim Jong-una ako právoplatného nástupcu Kim Jong-ila v úlohe vodcu KĽDR.
Narodil sa ako syn Kim Čong-ila a jeho tretej manželky, bývalej tanečnice Ko Čong-hui, ktorá v roku 2004 zomrela na rakovinu. Je najmladším z troch bratov. V rokoch 1993 až 1998 študoval na medzinárodnej škole v Berne vo Švajčiarsku pod falošným menom Chol Pak. Hovorí po anglicky, francúzsky a nemecky. Po ukončení štúdií sa vrátil naspäť do KĽDR a nastúpil na štúdiá na vojenskej akadémii.
Po doštudovaní vojenskej akadémie od apríla 2009 zasadol v Komisii národnej obrany, kde sa mal zoznámiť s nástrojmi moci. 10. júna 2009 navštívil ako zvláštny vyslanec v utajení Čínu, kde rokoval o potravinovej pomoci pre KĽDR. V KĽDR začal byť Kim Čong-un titulovaný ako "vynikajúci súdruh".
Počas zjazdu Kórejskej strany práce v októbri 2010 bol vymenovaný za podpredsedu Ústrednej vojenskej komisie. Zároveň bol povýšený do hodnosti generála. V súvislosti s prípravou na najvyššie štátne funkcie sa objavili špekulácie, že podstúpil plastickú operáciu, aby sa podobal svojmu dedovi, Kim Il-songovi.

</doc>
<doc id="367821" title="Majstrovstvá Európy vo volejbale" url="https://sk.wikipedia.org/wiki?curid=367821">

Majstrovstvá Európy vo volejbale je najvyššie európske podujatie národných družstiev vo volejbale, ktoré organizuje Európska volejbalová konfederácia (CEV). Jeho história siaha do roku 1948, kedy sa v Taliansku konal prvý turnaj majstrovstiev Európy mužov. Rok na to sa v Česko-Slovensku konali prvé majstrovstvá Európy žien. Od roku 1975 prebiehajú s 2-ročnou periodicitou.
Majstrovstvá Európy neslúžia ako kvalifikácia európskych družstiev na majstrovstvá sveta či olympijské hry, čo je v opozícii oproti ostatným kolektívnym športom. Slúžia však ako kvalifikácia európskych družstiev na Svetový pohár a Pohár majstrov.

</doc>
<doc id="368022" title="Majstrovstvá sveta vo volejbale" url="https://sk.wikipedia.org/wiki?curid=368022">

 
Majstrovstvá sveta vo volejbale je najvyššie medzinárodné podujatie národných družstiev vo volejbale, ktoré riadi Medzinárodná volejbalová federácia (FIVB). Jeho história siaha do roku 1949, kedy sa v Česko-Slovensku konali prvé majstrovstvá sveta mužov. Ženy mali svoj debut o tri roky neskôr v Sovietskom zväze. Majstrovstvá prebiehajú so 4-ročnou periodicitou. 
Majstrovstvá sveta tiež slúžia aj ako kvalifikácia na svetový pohár. Predtým slúžili ako kvalifikácia na volejbalový turnaj olympijských hier.

</doc>
<doc id="454143" title="Ačinsk" url="https://sk.wikipedia.org/wiki?curid=454143">

Ačinsk je mesto v Rusku, v Krasnojarskom kraji na Sibíri. Žije v ňom vyše 100-tisíc obyvateľov, je tak tretím najväčším mestom Krasnojarského kraja po Krasnojarsku a Noriľsku.
Leží na rieke Čulym a Transsibírskej magistrále; je preto dôležitým riečnym a železničným dopravným uzlom. Leží v oblasti Kansko-ačinskej hnedouhoľnej panvy, bohatej zásobárne hnedého uhlia a farebných kovov. Je tu preto rozvinutá energetika, ťažba a spracovanie hliníka.
Ačinsk je známy aj výrobou stavebných materiálov, najmä cementu, potravinárskym, textilným a obuvníckym priemyslom.
Ačinsk bol založený v roku 1682, mestom sa stal o 100 rokov neskôr.

</doc>
<doc id="480856" title="Matavanu" url="https://sk.wikipedia.org/wiki?curid=480856">

Matavanu je sopka na ostrove Savai’i na Samoe. Svojou polohou patrí do okresu Gaga’emauga. Jej nadmorská výška je 
V roku je prvej erupcie (4. august 1905) vysťahovala blízkych obyvateľov, ktorí boli evakuovaní a následne presunutí na ostrov Upolu, kde založili kde založili dediny Le'auva'a a Salamumu. V nedávnych rokoch sa niektoré rodiny presťahovali späť do okresu na ostrov Savai’i, kde si postavili svoje domy na lávových poliach, kde ale stále nie je vegetácia dostatočná. Poslednú erupciu mala v novembri 1911.

</doc>
<doc id="493228" title="Mária Havranová" url="https://sk.wikipedia.org/wiki?curid=493228">

Mária Havranová (22. jún 1994, Čajkov) je slovenská divadelná a televízna herečka.
Pochádza z obce Čajkov, študovala hudobno-dramatické umenie na Súkromnom konzervatóriu v Nitre. Účinkovala v divadelnej hre "Sladká Charity". Na televíznej obrazovke debutovala epizódnou postavou v seriáli "Aféry". Je známa ako Zuzka Vŕbová zo seriálu "Pod povrchom". Stvárnila hlavnú postavu (Táňa Jablonská) v televíznom seriáli Kukučka. Vystupovala v seriáli Oteckovia ako Linda. Vystupuje aj v kľúčovej role v seriálovom a filmovom spracovaní trileru Trhlina. Momentálne je na materskej dovolenke.

</doc>
<doc id="499863" title="BMW rad 7" url="https://sk.wikipedia.org/wiki?curid=499863">

BMW rad 7 je séria luxusných automobilov, ktorú od roku 1977 vyrába nemecká automobilka BMW. Je zároveň vlajkovou loďou automobilky a je dostupný iba ako sedan v štandardnej a predĺženej verzii. Rad 7 je tradične predstaviteľom nových technológií a dizajnu predtým, ako sa dostanú do menších modelov BMW.
BMW E23 bol prvým luxusným automobilom radu 7 automobilky BMW. Nahradil veľký sedan BMW E3 a vo výrobe ostal desať rokov od 1977 do 1987. V roku 1986 bol nahradený generáciou BMW E32.
V júli 1986 uviedlo BMW druhú generáciu radu 7, E32. Medzi niektoré luxusné doplnky patrili telefón, fax, chladiaci box na víno, dvojité sklá, regulácia preklzovania a systém, ktorý automaticky zvyšoval tlak stieračov aby sa udržal rovnomerný tlak na okno.
Pôvodne boli dostupné len benzínové šesťvalcové motory ako v predchádzajúcej generácii. V roku 1987 bol uvedený motor V12. v roku 1992 pribudli motory V8 (730i a 740i). Takisto bol model v predĺženej verzii, ktorá bola označovaná písmenom "L".
E32 tiež uviedla predĺženú verziu označovanú písmenom "L" (z nemeckého "Lang"), ktoré sa dávalo za číslo modelu.
Tretia generácia E38 bola vyrábaná v rokoch 1994 až 2001. Bola prvou, kedy na pohon boli použité dieselové motory a tiež prvou, ktorá mala voliteľnú 5-rýchlostnú automatickú prevodovku. Modely E38 sa stali prvými automobilmi na svete s xenónovými svetlometmi. V ponuke mal tiež satelitnú navigáciu.
Vlajkovou loďou tejto generácia bol model 750i, ktorý sa tiež objavil vo filme "Zajtrajšok nikdy nezomiera" (1997) ako automobil riadený Jamesom Bondom (Pierce Brosnan).
Model 735i sa objavil vo filme "Kuriér" z roku 2002, kde ho riadil Frank Martin (Jason Statham).
Štvrtá generácia E65 sa vyrábala v rokoch 2001 až 2008. Model BMW Hydrogen 7 bol prvým sériovým automobilom, ktorý poháňal vodík. Táto generácia používala na rozdiel od predchádzajúcich označenie E65 pre štandardnú dĺžku karosérie, E66 pre predĺženú verziu, E67 pre bezpečnostnú (pancierovú) verziu a E68 pre verziu poháňanú vodíkom, Hydrogen 7.
Piata generácia F01/F02 sa dostala do predaja v novembri 2008 a je v súčasnosti stále vo výrobe. Je prvou, ktorá používa 8-rýchlostnú automatickú prevodovku a pohon všetkých kolies. Takisto je prvou, ktorej všetky motory sú prepĺňané turbodúchadlom. Model BMW ActiveHybrid7 je prvým, ktorý používa elektromotor. 

</doc>
<doc id="508477" title="Izabela Textorisová" url="https://sk.wikipedia.org/wiki?curid=508477">

Izabela Textorisová (16. marec 1866, Ratková – 12. september 1949, Krupina) bola prvá slovenská botanička, ktorá spracovávala nevšedné druhy rastlín a kvetov.
Narodila sa v rodine advokáta Andreja Textorisa a jeho manželky Antónie, rodenej Kôrkovej. Sama sa naučila šesť jazykov, aby si mohla s kolegami zo zahraničia vymieňať rastliny a poznatky.
V roku 1893 objavila nový druh bodliaka, ktorý bol neskôr pomenovaný "Carduus textorisianus Marg." na jej počesť.
Jej herbár "Herbarium Textoris", ktorý obsahuje približne 5 000 položiek, je uložený na Katedre botaniky Prírodovedeckej fakulty Univerzity Komenského v Bratislave.
Je po nej pomenovaná planétka 30252 Textorisova (2000 HE24) objavená Petrom Kušnirákom 30. apríla 2004. 

</doc>
<doc id="512925" title="Mária-Henrietta Habsbursko-lotrinská" url="https://sk.wikipedia.org/wiki?curid=512925">

Mária-Henrietta Habsbursko-lotrinská (23. november 1836, Budapešť, Maďarsko – 19. február 1902, Spa, Belgicko) bola pôvodom rakúska arcivojvodkyňa, vydajom belgická kráľovná ako manželka Leopolda II.
Narodila sa ako piate, posledné, dieťa uhorského palatína Jozefa Antona Habsbursko-lotrinského a jeho tretej manželky Márie Doroty Württemberskej. Prežila veľmi šťastné detstvo v Uhorsku v húfe súrodencov.
Sobáš s Leopoldom II. sa uskutočnil 22. augusta 1853. Išlo o politický zväzok uzavretý na posilnenie štatútu belgického kráľovstva: protestantský belgický kráľ si prial oženiť svojho syna s členkou prestížnej katolíckej dynastie. Z manželstva sa narodili štyri deti.
V roku 1865 sa stala belgickou kráľovnou. Manželstvo s Leopoldom II. však bolo veľmi nešťastné. Mária-Henrietta bola potom zatrpknutá aj voči svojim trom dcéram a synovi. Dcéra Štefánia sa neskôr stala manželkou následníka rakúsko-uhorského trónu Rudolfa. Po smrti ich jediného syna Leopolda v roku 1869 sa pár ešte pokúsil o ďalšieho syna, čo ale skončilo narodením dcéry Klementíny. Potom žili manželia definitívne oddelene a kráľovná odišla do Spa, kde tiež zomrela.
Bola veľkou milovníčkou koní, hudby a záhradníčenia. Politický vplyv nemala.

</doc>
<doc id="542586" title="Claude François" url="https://sk.wikipedia.org/wiki?curid=542586">

Claude François (1. február 1939, Al-Ismáílíja, Egypt 11. marec 1978, Paríž, Francúzsko) bol francúzsky spevák, hudobný skladateľ a tanečník. Jeho najslávnejším dielom je pieseň „Comme d'habitude“, z roku 1967, ktorú neskôr preslávil v anglickej coververzii Frank Sinatra pod názvom My Way.
Narodil sa v egyptskom meste Al-Ismáílíja talianskej matke a francúzskemu otcovi. Počas Suezskej krízy v roku 1956 sa rodina presťahovala do Monaka.
Spevácky začínal ako hotelový spevák na francúzskej riviére, jeho kariéra však odštartovala najmä po presťahovaní do Paríža. Tu uvádzal do francúzskeho kultúrneho okruhu rad vplyvov anglosaskej hudby (twist, rock), čo mu v 60. rokoch prinieslo mimoriadnu popularitu najmä medzi mládežou, ktorej sa páčil aj jeho dynamický pohyb po javisku. Niekedy bol nazývaný tiež francúzskym Elvisom Presleym. Preslávil sa predovšetkým coververziami amerických hitov.
V 70. rokoch plynulo prešiel od rokenrolu k nastupujúcemu disko štýlu. V tejto ére si získal takisto kredit usporadúvaním charitatívnych koncertov. V roku 1975 tesne unikol smrti pri bombovom útoku teroristickej organizácie IRA v Londýne, rok potom čelil pokusu o vraždu, keď na neho vystrelil neznámy muž pri vystupovaní z auta. Aj tentoraz však vyviazol. Napriek tomu onedlho, v roku 1978, zomrel za zvláštnych okolností: pri kúpeli vo vani sa pokúšal opraviť pokazené svietidlo na stene a zabil ho elektrický prúd.
Smrť populárneho umelca v 39 rokoch Francúzsko silno zasiahla a vzbudila vlnu záujmu o jeho dielo. Aj preto v roku 2005 skončil v ankete Najväčší Francúz na 36. mieste.

</doc>
<doc id="577156" title="Lovinského ulica (Bratislava)" url="https://sk.wikipedia.org/wiki?curid=577156">

Lovinského ulica je ulica v Bratislave, v mestskej časti Staré Mesto. Nachádza sa pri Horskom parku, je pokračovaním Búdkovej ulice a napája sa na Gaštanovú ulicu.
Ulica je pomenovaná podľa Jána Kvetoslava Gábera, predstaviteľa druhej generácie štúrovcov, ktorý prijal pseudonym Lovinský, odvodené od neúplného demonymu obce Lovinobaňa.
Ulica sa tiahne severozápadno-juhovýchodným smerom, pričom na severozápadnom konci sa delí na dve vetvy. V západnej časti ulice sa nachádza obratisko trolejbusov.
Do konca druhej svetovej vojny sa ulica volala Cesta Antónie (maď. Antónia út).

</doc>
<doc id="580012" title="TYS ’80" url="https://sk.wikipedia.org/wiki?curid=580012">

TYS´80 je hudobná skupina. Jej zakladatelia boli Miroslav Noga, Peter Poldauf, Pavol Juráň, Stanislav Král a Štefan Skrúcaný. Názov skupiny pochádza z citátu "...mládež naša, tys' držiteľkou rána..." od Pavla Országha Hviezdoslava.
Naspievali asi dvadsať skladieb a s najznámejšou piesňou "Najlepší zo všetkých svetov" (hudba Pavol Hammel, text Boris Filan) vystúpili v roku 1983 na Bratislavskej lýre , kde získali striebornú lýru a na festivale Bystrické zvony 1983. Rok nato sa skupina rozpadla.

</doc>
<doc id="599221" title="Národný onkologický ústav" url="https://sk.wikipedia.org/wiki?curid=599221">

Národný onkologický ústav je špecializovaná nemocnica v Bratislave. Podieľa sa na vedecko-výskumnej činnosti, výchove vedeckých pracovníkov, klinickom skúšaní a spolupráci v tejto oblasti s ďalšími zdravotníckymi, akademickými a vedeckými inštitúciami na Slovensku a v zahraničí. Súčasným (rok 2017) generálnym riaditeľom nemocnice je MUDr. Jozef Valocký. Ústav sídli na Klenovej ulici.
Vznik ústavu podmienila vedecká a osvetová činnosť v oblasti onkológie. Samostatná inštitúcia vznikla 1. januára 1966 pod názvom Onkologický ústav pre Slovensko, ktorý sa neskôr pozmenil na Ústav klinickej onkológie v Bratislave. 30. mája 1990 sa jeho názov zmenil do súčasnej podoby.

</doc>
<doc id="623944" title="Tesla Roadster Elona Muska" url="https://sk.wikipedia.org/wiki?curid=623944">

Tesla Roadster Elona Muska je elektrický športový automobil, ktorý slúžil ako užitočný náklad pre skúšobný let rakety Falcon Heavy vo februári 2018 a teraz je umelým satelitom Slnka. Na sedadle vodiča je figurína „Starman“ oblečená do skafandra. Automobil a raketa sú produkty spoločnosti Tesla a SpaceX, spoločností založených Elonom Muskom. Roadster (model z 2008) bol predtým používaný Elonom Muskom na dochádzanie do práce a je prvým sériovo vyrábaným automobilom vo vesmíre.
Druhý stupeň rakety s Teslou dosiahol únikovú rýchlosť a vstúpil na heliocentrickú obežnú dráhu prechádzajúcu za obežnú dráhu Marsu. Orbita dosahuje maximálnu vzdialenosť od Slnka v aphéliu 1,6637 astronomických jednotiek (au). Počas prvej časti letu mimo zemskú atmosféru, bolo vysielané živé video do centra kontroly misie o niečo viac ako štyri hodiny.
Roadster ako užitočné zaťaženie.
Roadster je natrvalo pripojený k druhému stupňu rakety Falcon Heavy. Aby sa vyrovnalo rozloženie hmotnosti, automobil bol natrvalo namontovaný na rakete v šikmej polohe nad adaptérom užitočného zaťaženia. Trubkové štruktúry boli pridané kvôli montáži predných a bočných kamier. Na sedadle vodiča je umiestnený „Starman“, plnohodnotná ľudská figurína, oblečená v kozmickom skafandri SpaceX. Je umiestnená s pravou rukou na volante a ľavý lakeť leží na otvorenom okennom prahu.
Figurína bola pomenovaná podľa piesne Davida Bowieho „Starman“ a zvukový systém vozidla bol nastavený tak, aby nepretržite prehrával Bowieho pieseň „Space Oddity“.
V odkladacej priehradke auta je aj novela od spisovateľa Douglasa Adamsa z roku 1979 Stopárov sprievodca galaxiou, spolu s odkazmi na knihu v podobe uteráka a nápis na palubnej doske, ktorý uvádza "„Nepanikárte!“". Miniatúrne vozidlo Starman je umiestnené na palubnej doske. Plaketa s menami zamestnancov, ktorí pracovali na projekte, je umiestnená pod vozidlom a je tam aj štítok "„Vyrobené na Zemi ľuďmi“". Vozidlo obsahuje kópiu trilógie Isaaca Asimova na 5D optickom disku, čo je dôkaz o koncepcii dlho trvajúceho ukladania dát s vysokou hustotou, ktorú dotovala spoločnosť Musk Foundation Arch Mission.
Raketa úspešne odštartovala dňa 6. februára 2018 o 15:45 miestneho času (20:45 svetového času) zo štartovacieho komplexu 39A v Kennedyho vesmírnom stredisku. Bola umiestnená na obežnú dráhe Zeme, pričom zostala pripojená k druhému stupňu Falcon Heavy. Po dlhšej šesťhodinovej preletovej fáze cez Van Allenove radiačné pásy bol druhý stupeň opäť spustený a urýchlený na rýchlosť pre únik od Zeme. Dňa 9. novembra 2018 dosiahol najvzdialenejší bod obežnej dráhy 248 892 569 km od Slnka. K Zemi sa opäť priblíži po 3 rokoch od štartu a to koncom marca 2021 na 0,276 au.
Na základe optických pozorovaní uskutočnených pomocou robotického teleskopu na observatóriu Warrumbungle, Dubbo v Austrálii a spresnení obežnej dráhy, blízke stretnutie so Zemou (pôvodne predpovedané pre rok 2073) nie je možné. V roku 2020 bude vozidlo prechádzať okolo Marsu približne 6,9 milióna kilometrov, mimo vplyvu jeho gravitačnej sféry.
Projekt Virtual Telescope pozoroval Teslu dva dni po jeho spustení, kde mal zdanlivú hviezdnu veľkosť 15,5. Systém Roadster bol automaticky zaznamenaný teleskopom Asteroid Terrestrial-impact Last Alert System (ATLAS), ktorý prevádzkuje University of Hawaiʻi. Roadster bolo pozorovaný Deimos Sky Survey (DeSS) na vzdialenosti 720 000 kilometrov s blikajúcim efektom, ktorý naznačuje, že sa točil.
Výber auta ako užitočného zaťaženia bol rôznym spôsobom interpretovaný ako chytrý marketingový krok pre Teslu, umelecké dielo alebo príspevok k vesmírnemu odpadu. Nová raketa málokedy získa užitočný náklad pre svoj prvý let, nakoľko riziko neúspechu je veľmi veľké. Ak by nákladom nebol Tesla roadster Starman, tak by to bolo betónové závažie a časom by let upadol do zabudnutia.

</doc>
<doc id="625474" title="Bill Nighy" url="https://sk.wikipedia.org/wiki?curid=625474">

Bill Nighy, celým menom William Francis Nighy (12. december 1949, Caterham, Spojené kráľovstvo) je anglický herec. 
Začal pracovať v divadle a v televízii predtým než dostal svoju prvú filmovú rolu v roku 1981. Je známy rolami vo filmoch "Láska nebeská", "Súmrak mŕtvych", "Underworld", "Jednotka príliš rýchleho nasadenia" a "Dohola?".
Vo filme "Láska nebeská" naspieval coververziu piesne „Love Is All Around“ pod názvom „Christmas Is All Around“, ktorá ho preslávila po celom svete.

</doc>
<doc id="626522" title="Vivien Keszthelyiová" url="https://sk.wikipedia.org/wiki?curid=626522">

Vivien Keszthelyiová (neprechýlene: Vivien Keszthelyi) (7. december 2000, Debrecín, Maďarsko) je maďarská automobilová pretekárka. Jej súčasný tím je "Team VRS". V sezóne 2019 súťaží v ázíjskej sérii Formuly 3.
Keszthelyiovú už od malička zaujímali autá, no rozhodnutie stať sa automobilovou pretekárkou učinila až potom čo ako dvanásťročná navštívila rakúsky Red Bull ring a prvýkrát v živote sledovala preteky.
Aj keď ju rodičia od tohto nebezpečného športu odrádzali, nedala si povedať a šla si za svojím cieľom. Kariéru začala ako trinásťročná keď sa rozhodla, že začne trénovať kategórii cestovných automobilov. Keď prvýkrát pretekala na medzinárodnej úrovni, v pretekoch na maďarskom Hungaroringu, skončila celkovo tretia, v Juniorskej kategórii druhá a v ženskej zvíťazila.
Keszthelyiová dostala špeciálne povolenie, na to aby mohla štartovať v sérii "Swift Cup Europe" už v takom mladom veku. Na konci sezóny skončila v Juniorskej kategórii celkovo tretia a šiesta spomedzi všetkých.
V jej druhej sezóne v sérii "Swift Cup Europe" skončila celkovo tretia, druhá v Juniorskej kategórii a prvá medzi ženami.
2016: Dvojnásobná Maďarská majsterka.
Jej potenciál zaujal Športovú akadémiu Audi. Úspešne absolvovala testy v Nemecku, bola tam ako jediná slečna spolu s troma ďalšími mladými talentovanými chlapcami. Stala sa tak prvou Maďarkou, ktorá bola kedy trénovaná továrenskou firmou už vo veku 15 rokov.
Zmenila sériu, vymenila svoje auto za 350-koňové Audi TT, s ktorým pretekala v sérii "Central European Zone Trophy". V tejto sezóne sa stala majsterkou Maďarska v D-2000 ako v šprinte, tak aj vo vytrvalostných pretekoch.
Vo svojich šesťdesiatych pretekoch kariéry dosiahla svoje šesťdesiate pódiové umiestnenie a dvadsiate piate víťazstvo.
2017: Najmladšia bodujúca Maďarka na medzinárodnej úrovni.
V tejto sezóne Keszthelyová pokračovala v pohári Audi TT. Stretla sa aj s viacerými problémami, ako napríklad nehody či penalizácie po komunikačných chybách. V dôsledku týchto problémov nedokončila až 7 zo 14 pretekov. Aj napriek ťažkostiam sa celkovo umiestnila na 13. mieste a nazbierala 65 bodov, to z nej urobilo najmladšiu bodujúcu Maďarku na medzinárodnej úrovni.
2018: Juniorská majsterka, celková vicemajsterka.
Vivien v tejto sezóne pretekala v "GT4 Audi Sport Seyffarth R8 LMS Cup," bolo to pre ňu špeciálne, pretože tam prvýkrát pretekala s autom so zadným pohonom. Znamenalo to pre ňu postúpenie na novú úroveň - jazdila totiž s autom, ktoré bolo silnejšie ako tie predchádzajúce, Audi R8 LMS GT4 s motorom V10, 5200 cc malo silu až 495 koní. V tejto sezóne 17-ročná Maďarka predvádzala konzistentné výkony.
Po posledných pretekoch šampionátu sa stala juniorskou majsterkou a v celkovom poradí obsadila druhé miesto. Stala sa tak z nej najmladšia žena, ktorá v šampionáte GT4 celkovo skončila v prvej trojke.
2. januára 2019 bolo potvrdené, že Keszthelyová bude v tejto sezóne pretekať vo FIA F3 Ázijských majstrovstvách. Stala sa tak z nej prvá Maďarka, ktorá kedy pretekala vo Formule 3. Vo svojej prvej sezóne Formuly 3 bodovala v 5 pretekoch z 9 a skončila na celkovom 13. mieste v Ázijských zimných majstrovstvách.
W series je nová pretekárska séria určená len pre ženy, ktorá začne začiatkom mája 2019. Z asi 100 uchádzačiek bude vybraných 18, ktoré budú môcť súťažiť. Keszthelyová sa kvalifikovala do W series ako jedna z len štyroch rezervných pretekárok.

</doc>
<doc id="628323" title="Bleduľa jarná" url="https://sk.wikipedia.org/wiki?curid=628323">

Bleduľa jarná ("Leucojum vernum") je trvalka, kvitnúca cibuľovitá rastlina z čeľade amarylkovité ("Amaryllidaceae"). Je to pôvodný druh zo Strednej a Južnej Európy, rozšírený z Belgicka do Ukrajiny. Je považovaná za naturalizovanú v severozápadnej Európe, vrátane Veľkej Británie a častí Škandinávie, v USA (Georgia a Florida). Pre svoje kvety sa pestuje ako jarná okrasná cibuľovitá rastlina. Zvyčajne má jeden biely kvet so zeleným/žltým sfarbením na konci každého okvetného lístka (tepala). Každý okvetný lístok je na stonke vysokej 10 – 20 cm, niekedy aj viac.
"Leucojum vernum" je trvalá rastlina s podzemnou cibuľou. Listy sa objavujú v rovnakom čase ako kvety a naďalej sa počas kvitnutia predlžujú. Sú dužinaté, čiarkovité, 5 – 25 mm široké a 10 – 25 cm dlhé, vo všeobecnosti nevyrastú vyššie ako kvety. Kvitnúca stonka (stvol) má malú centrálnu dutinu a dve úzke krídla a je bez listov. Kvety sa objavujú na jar a sú zvyčajne osamelé, len zriedka v strapcovitom súkvetí z dvoch kvetov (okolík). Kvety majú šesť bielych okvetných lístkov, každý so zelenkastou alebo žltkastou značkou tesne pod špičkou. Každý okvetný lístok je dlhý 15 – 25 mm. Belavé semená majú dĺžku približne 7 mm.
Plodom je tobolka s troma púzdrami. Cibuľa je veľká 1,5 až 3 cm a je v hĺbke asi 20 cm.
"Leucojum vernum" prvýkrát opísal Carl Linnaeus v 1753. Epiteton "vernum" znamená „jarný“.
Dve variety boli akceptované podľa World Checklist of Selected Plant Families.
"L. vernum" var. "carpathicum" sa rozlišuje podľa žltej značky na okvetných lístkoch. Niektorí botanici rozlišujú var. "vagneri", aj podľa dvoch kvetov na stonke.
Pôvodom je zo Strednej Európy a častí Južnej a Západnej Európy vrátane Rakúska, Belgicka, Česka, Slovenska, Nemecka, Maďarska, Poľska, Švajčiarska, Francúzska, Talianska, Rumunska, krajín bývalej Juhoslávie a Ukrajiny. Stala sa naturalizovaná v iných častiach Európy vrátane Spojeného kráľovstva, Holandska, častí Škandinávie a v USA (Georgia a Florida). 
Nachádza sa vo vlhkých a tienených biotopoch hlavne v lesoch a na lúkach až do výšky Často tvorí veľké porasty.
Pre svoje jarné biele kvety sa pestuje ako okrasná rastlina. Pestuje sa ľahko, či už v slnečnom alebo čiastočne zatienenom mieste, najmä vo vlhkej pôde a v tráve. Získala Award of Garden Merit od britskej Royal Horticultural Society.
Všetky druhy bledúľ ("Leucojum") sú jedovaté, pretože obsahujú toxické alkaloidy lykorín, izotazetín a galantamín. Galantamín sa používa na liečbu demencie, slabej až miernej Alzheimerovej choroby a ďalších ochorení v súvislosti pamäťou.
Príznakmi otravy je porucha tepovej frekvencie a nevoľnosť.

</doc>
<doc id="636919" title="Union List of Artist Names" url="https://sk.wikipedia.org/wiki?curid=636919">

Union List of Artist Names, skrátene ULAN je online databáza, ktorá obsahuje asi 293 000 mien a ďalších informácií o umelcoch. ULAN vytvorila a spravuje inštitúcia "Getty Research Institute" v Los Angeles. Aj keď je ULAN zobrazovaný ako zoznam, ide o tezaurus.
Údaje zahŕňajú celé mená, pseudonymy, prepisy a varianty v rôznych jazykoch a mená, ktoré sa v priebehu času zmenili (napr. po svadbe). Medzi týmito menami je jedno označené ako preferovaný názov.
Databáza je zameraná na umelcov. V databáze je každý záznam identifikovaný jedinečným číselným kódom. Záznamy sú vzájomne prepojené so súvisejúcimi umelcami a dátami. Databáza sa nachádzajú autorov od antiky až po súčasnosť a jej rozsah je celosvetový.
V ULAN sa nachádzajú vlastné mená a súvisejúce informácie o umelcovi. Ako umelci môžu byť vedení buď fyzické osoby alebo skupiny jednotlivcov pracujúci spoločne (právnické osoby). Prevažne sú zahrnutý umelci z oblasti výtvarného umenia a architektúry, prípadne aj z literatúry. Herci, tanečníci a speváci obvykle zahrnutí nie sú.
Práce na ULAN začali v roku 1984, keď sa Getty Institute rozhodol zlúčiť a koordinovať jednotlivé samostatné databáze. Vznikli tak slovníky pre mená umelcov (ULAN) a geografické mená (TGN). V roku 1987 Getty Institute vytvoril oddelenie, ktoré sa venuje zostavovaniu a terminológií. Databáza ULAN bola pôvodne určená len pre interné využitie, záujem o jej využívanie však prejavili aj odborníci z iných inštitúcií. Getty Institute preto ULAN sprístupnil aj pre širšie využitie v súlade s princípmi katalogizácie a terminológie a so zárukou relevantných literárnych prameňov.
Pôvodne bol ULAN zostavený ako jednoduchý abecedný zoznam zahrňujúci mená a životopisy, v 90. rokoch 20. storočia bol uvedený do súladu s národnými a medzinárodnými normami pre tezaurus. Jeho pôsobnosť bola rozšírená aj na firemné subjekty, napríklad architektonické ateliéry alebo úložisko umenia.
ULAN bol v roku 1994 publikovaný v tlačenej podobe a ako strojovo čitateľný súbor. Vzhľadom na rastúci objem a časté zmeny a doplnky sa ukázala tlačená verzia ako nepraktická. Je teda naďalej publikovaná len v elektronickej podobe a s možnosťou online vyhľadávania.

</doc>
<doc id="645611" title="Fontána znamení" url="https://sk.wikipedia.org/wiki?curid=645611">

Fontána znamení je fontána na Hlavnej ulici v Košiciach. Nachádza sa medzi košickým štátnym divadlom a súsoším Immaculata. 
Táto okrúhla fontána sem bola umiestnená pri poslednej veľkej rekonštrukcii Hlavnej ulice v rokoch 1994 – 1995. Autorom fontány je už nebohý známy košický sochár Arpád Račko. Pri tvorení fontány sa inšpiroval znameniami zverokruhu. Po obvode celej fontány sú všetky znamenia a vraví sa, že ak človek pohladká to svoje, splní sa mu želanie. V lete sú do nej ako v jedinej fontáne v Košiciach, nasadené japonské koi kapre. V zimnom období sa o ne starajú študenti klubu "Aqua Terra" Univerzity Veterinárskeho lekárstva a farmácie v Košiciach.

</doc>
<doc id="654299" title="Slnečná (seriál)" url="https://sk.wikipedia.org/wiki?curid=654299">

Slnečná je český rodinný komediálny seriál, ktorý mal premiéru 11. januára 2020 na Prime. Pilotný diel nazvaný „"Stávka"“ (Sázka) bol najsledovanejším programom dňa (1,28 miliónov divákov starších ako 15 rokov) a prekonal konkurenčnú reláciu Českej televízie "Peče celá země". V utorok 14. januára 2020 porazil aj seriál TV Nova "Ordinace v růžové zahradě 2" (1,051 miliónov divákov starších ako 15 rokov). Seriál sa začal natáčať v auguste 2019. "Slnečná" nahradila vo vysielaní seriál "Krejzovi". Sponzoring seriálu Slnečná je ku dňu 4. februára 2020 najdrahším z programov televízie Prima. Seriál má podľa dostupných údajov k 14. februáru 2020 najvyššiu odloženú sledovanosť na počítačoch aj v TV.
Na Slovensku mal seriál premiéru 25. augusta 2020 na JOJke. Po pár častiach JOJ seriál stiahla z obrazoviek pre divácky nezáujem.
Statok na Slnečnej je miesto, kde rodina Popelkovcov robí ten najlepší kozí syr a prevádzkuje rodinný penzión a krčmu. Po nečakanej smrti otca Popelku (Ota Jirák) sa medzi sestrami Týnou (Eva Burešová) a Sylvou (Barbora Jánová) rozhorí boj o rodinné dedičstvo. Navyše lúky okolo statku sú ideálne pre fotovoltaickú elektráreň a to je ďalší dôvod statok predať. Kým dobrá Týna chce statok zachovať, vypočítavá Sylva by radšej zhrabla peniaze a vrátila sa späť do Prahy.
Do toho všetkého sa na scéne objaví mladý podnikateľ Janek Linhart (Marek Lambora), ktorému ide na prvom mieste len o peniaze, ale statok mu zmení život. Najskôr kvôli stávke o Týnu si vymení rolu so svojím vodičom a najlepším kamarátom Vildom Fialom (Lukáš Langmajer) a hrá sa na chudáka, s čím mu celý čas pomáha aj jeho sekretárka a náhradná mamička Hana Schwarzmüllerová (Eva Holubová). Janek neskôr kvôli zrade svojho bratranca a spoločníka Romana Maxu (Filip Tomsa) o celú firmu príde a stane sa tým na čo si celý čas hral. Janek sa tak dostane do situácie, kedy musí začať od nuly a podarí sa mu presvedčiť Týnu, že v dvoch sa to lepšie ťahá. Svojej bývalej partnerke Denise (Veronika Arichteva) prenechá svoj byt, čím sa s ňou definitívne rozíde a príde o značnú časť kapitálu do svojej novo vznikajúce firmy.
S Týnou tak bojujú o statok nielen kvôli sebe a odkazu otca, ale aj kvôli jeho obyvateľom a zamestnancom. Martin Popelka totiž statok poskytoval ako útočisko a zázemie pre stroskotancov a tým im dal novú životnú šancu a prácu. Ide o bývalú prostitútku Rózu Vodičkovú (Lucie Benešová), bývalého väzňa Tonyho Javůrka (Roman Tomeš), vdovca Toma Buriana (Filip Blažek), ktorý vychováva dvoch synov – Vojtu (Matěj Pešek) a Matěja (Matyáš Sekanina) a bývalého alkoholika profesora Jaromíra Kohouta (Jan Šťastný).
U starostov sa odhaľuje veľké rodinné tajomstvo, kedy sa zisťuje, že starosta Franta Vacek (Ondřej Pavelka) nie je biologický otec Štěpána (Jan Plouhar), ale je ním jeho najlepší kamarát a bývalý milenec Lídy (Dana Batulková) Leoš Kratina (David Prachař), manžel Lídinej najlepšej kamarátky Jany (Tereza Brodská). Lídine veľké plány narušuje rozchod Štěpána s Týnou a prisťahovanie neznesiteľného svokra Zdeňka (Václav Knop), ktorý prišiel o svoju vilu v Prahe. Následne sa kvôli Lídiným intrigám proti Týne (mstí sa jej za skazenú svadbu) odsťahuje jej dcéra Julča (Lucie Polišenská).
Statok stojí v dedine Slnečná a názov dediny vyplýva z toho, že nad oblasťou dochádza k meteorologickej anomálii, kedy štatisticky menej prší a viac svieti slnko. Na pastvinách, ktoré väčšinu roka prehrieva slnko, rastú kríky, kvety a bylinky, ktoré pasú kozy a kravy a tie potom doja mlieko s jedinečnou chuťou. Na statku sa vyrábajú syry, ktoré majú delikátnu chuť, a preto sú obľúbené aj za hranicami kraja, kam ich väčšinou dováža prevádzkovateľka pojazdnej predajne Ála Konvičková (Pavla Tomicová). Do toho na statku stojí studňa so „zázračnou“ vodou. Pomocou vody gazdiná Běta (Iva Hüttnerová) pomáha ženám otehotnieť. Všetci v okolí si myslia, že to sú len Betine triky, všetko sa zmení v okamihu, keď sa urobia rozbory a ukáže sa, že voda má naozaj zloženie, ktoré môže liečiť poruchy plodnosti, a je jasné, že sa objavia chytráci, ktorí by vodu chceli speňažiť.
Do malého penziónu, ktorý je súčasťou statku, jazdia rôzni hostia. Rodiny, milenci, záletníci, teambuldingové párty. Všetky tieto príbehy sleduje seriál "Slnečná".

</doc>
<doc id="656926" title="Johnny the Fox" url="https://sk.wikipedia.org/wiki?curid=656926">

Johnny the Fox je siedmy štúdiový album írskej hard rockovej skupiny Thin Lizzy, ktorý vyšiel v roku 1976. Bol napísaný a nahraný v dobe, kedy sa basgitarista a spevák skupiny Phil Lynott zotavoval z hepatitídy, ktorá spôsobila, že turné k albumu "Jailbreak" muselo byť v polovici prerušené. Skladba „Don't Believe a Word“ sa stala britským singlovým hitom a „Johnny the Fox Meets Jimmy the Weed“ je uvedená vo výbere "Ultimate Breaks And Beats".
Obal albumu vytvoril Jim Fitzpatrick.
Dňa 24. januára 2011 vyšiel dvoj-CD set s prvým diskom obsahujúcim originálny album a druhým s bonusovými materiálmi.

</doc>
<doc id="664440" title="Kyselina peroxosírová" url="https://sk.wikipedia.org/wiki?curid=664440">

Kyselina peroxosírová je jedna z dvoch peroxokyselín síry. V pevnom stave je to nestála bezfarebná kryštalická látka, ktorá sa teplom alebo pôsobením vzdušnej vlhkosti ľahko rozkladá. Jej nestály vodný roztok sa nazýva kyselina Caroova.
Čistú kyselinu peroxosírovú pripravíme rozpúšťaním oxidu sírového v peroxide vodíka
alebo reakciou kyseliny chlórsulfónovej s koncentrovaným peroxidom vodíka
alebo z kyseliny peroxodisírovej pôsobením vody
Vodný roztok kyseliny peroxosírovej (kyselina Caroova) sa pripravuje v laboratóriu bezprostredne pred použitím zmiešaním kyseliny sírovej s peroxidom vodíka
reakcia je silne exotermická, preto je nevyhnutná vysoká opatrnosť.
Kyselina peroxosírová vo svojej molekule obsahuje jednu peroxoskupinu -O-O-. Usporiadanie väzieb atómu síry ku kyslíkovým atómom si zachováva rovnakú tetraedrickú symetriu, ako má anión kyseliny sírovej SO42-, tzn. uhol medzi väzbami O-S-O je približne 109,5°.
S kyselinou chlórsulfónovou reaguje za vzniku kyseliny peroxodisírovej
Kyselina peroxosírová patrí medzi veľmi silné kyseliny a súčasne je veľmi silným oxidačným činidlom, rovnako ako jej soli. V laboratóriu sa používa najmä jej kyslá draselná soľ, hydrogenperoxosíran draselný, KHSO5, ktorý je priemyselne vyrábaný a dodávaný ako trojný komplex s hydrogensíranom draselným (kyslý síran draselný) a normálnym síranom draselným 2KHSO5·KHSO4·K2SO4 pod obchodným názvom „Oxon“.
Kyselina peroxosírová sa s vodou neobmedzene mieša, ale ako kyselina samotná, tak jej soli, sa postupne vo vodnom roztoku rozkladajú za vzniku peroxidu vodíka, napr.
čo je podstatou jej oxidačného účinku.
Organické tioétery oxiduje dvojstupňovo najprv na sulfoxidy
(R1 a R2 označuje dva rovnaké alebo rôzne alkylové radikály) a pri nadbytku oxidačného činidla až na sulfóny
Podobne možno oxidovať pôsobením tohto činidla terciárne amíny na aminoxidy
kde R3 značí tri rovnaké alebo rôzne alkylové radikály.
Kyselina peroxosírová sa v laboratóriu aj v priemysle používa ako oxidačné činidlo. Pri príprave plastických hmôt polymerizáciou sa jej soli (amónne, sodné, draselné) používajú ako iniciačné činidlá. Ďalej sa kyselina používa ako dezinfekčné (napr. pri údržbe plaveckých bazénov, ale aj na čistenie zubných protéz) či bieliace činidlo (napr. v papierenskom priemysle na odstránenie lignínu z celulózy) a na odstraňovanie zápachov. Používa sa tiež pri likvidácii kyanidov, najmä v kaloch odpadajúcich pri extrakcii zlata z rúd.
Kyselina peroxosírová má silne leptajúce účinky, preto pri práci s ňou je nutné používať ochranné prostriedky a zabrániť jej kontaktu s ľudským telom. Pri kontakte s horľavými látkami môže spôsobiť aj ich samovznietenie.
Kyselinu peroxosírovú objavil nemecký chemik Heinrich Caro na konci 19. storočia.
Táto kyselina sa tiež objavila v divadelnej hre Lijavec, kde fiktívny spoluautor hry Jára Cimrman považoval vzorec H2SO5 za dobrý vtip, ktorý musí pobaviť každého chemika.

</doc>
<doc id="667656" title="Ťažký potok" url="https://sk.wikipedia.org/wiki?curid=667656">

Ťažký potok je tatranský potok bystrinného charakteru, preteká územím okresu Poprad v katastrálnom území obce Tatranská Javorina. Je to ľavostranný prítok Bielej vody, s dĺžkou 1,8 km, v povodí Dunajca.
Geomorfologická kategorizácia polohy Ťažkého potoka: geomorfologická oblasť Fatransko-tatranská oblasť; geomorfologický celok Tatry; geomorfologický podcelok Východné Tatry. Hydrologické poradie Ťažkého potoka: 3-01-01-001.
Ťažký potok vyteká zo Zmrzlého plesa vo výške 1762 m n. m. v hornom juhozápadnom kotle Ťažkej doliny, jednej zo schodových terás Bielovodskej doliny, severovýchodným smerom; preteká vysokohorským skalnatým terénom a trávnatou lúkou, ktorá je postupne zahustená ostrovčekmi kosodreviny; zhruba v polovičnej vzdialenosti medzi Zmrzlým plesom a Ťažkým plesom sa rozteká do troch ramien; ráztoka je skrytá v ostrovčekoch kosodreviny; Ťažký potok svojim západným ramenom priberá jediný svoj stály a to ľavostranný prítok zo Spádovej dolinky, pred vtokom do Ťažkého plesa preteká horným pásmom súvislého kosodrevinového porastu; tromi ramenami vteká do Ťažkého plesa vo výške 1612 m n. m. v dolnej časti Ťažkej doliny; vyteká z Ťažkého plesa východným smerom a spadá jazernou stenou (dolinovým prahom) malebným Ťažkým vodopádom v postupne hustnúcom zmiešanom poraste kosodreviny a límb a tým opúšťa Ťažkú dolinu; ďalej preteká horným pásmom lesa v Bielovodskej doline, kde sa oblúkom stáča na sever a vo výške 1308 m n. m. ústi do Bielej vody. V minulosti, kým nebol vytýčený a zabezpečený reťazami a zásekmi v skalnej platni praktickejší priamy výstup na Rysy z Doliny Rybieho potoka okolo Morského oka, poľskí turisti často chodili cez Bielovodskú dolinu, cez Ťažkú dolinu popri Ťažkom potoku do sedla Váha a ďalej na Rysy, na Vysokú alebo do Mengusovskej doliny.
Ťažký potok preteká z krajinárskeho aspektu jednou z najhodnotnejších oblastí Vysokých Tatier, ktorá bola doteraz ochránená od ľudských zásahov a teda ľudskou činnosťou nezmenená; predstavuje obraz pôvodných geologických útvarov so zachovanými pôvodnými biologickými spoločenstvami v priestore niekdajšieho zaľadnenia. Aj v súčasnosti je pre turistickú verejnosť okolie Ťažkého potoka neprístupné; jeho okolím ako i celou Ťažkou dolinou nevedie turistický značený chodník. S horským vodcom možno dolinu navštíviť chodníkom popri Ťažkom potoku. 
Názov Ťažký potok vznikol prenesením charakteristickej zložky názvu doliny "Ťažká dolina", v priestore ktorej potok pramení a väčšinu svojho toku i preteká; s prenesením názvu bol súbežne utvorený dvojslovný názov vodného toku. Prvou zložkou názvu je prídavné meno utvorené z prenesenej charakteristickej zložky názvu doliny "ťažký" vo význame "patriaci Ťažkej doline, prameniaci a pretekajúci Ťažkou dolinou" a druhou zložkou názvu je všeobecné podstatné meno "potok" označujúce "menší prirodzený vodný tok". 
Názov "Ťažká dolina" vznikol ako názov s významom "náročný, vyžadujúci nadštandardné úsilie, namáhavý na prístup do doliny, spôsobený nevyhnutnosťou prekonať vysokú a strmú jazernú stenu pri vstupe do Ťažkej doliny". 
Pred štandardizáciou názvu "Ťažký potok", čiže pred rokom 2007, sa popri názve "Ťažký potok" používal aj názov "Český potok".

</doc>
