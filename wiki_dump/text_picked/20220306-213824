<doc id="4872" title="Považský hrad" url="https://sk.wikipedia.org/wiki?curid=4872">

Považský hrad (iné názvy: hrad Bystrica, Bystrický hrad) je zrúcanina hradu na strmom vrchu na pravom brehu Váhu, neodmysliteľná silueta Považia nachádzajúca sa neďaleko Považskej Bystrice.
Presné doklady na čas vzniku tunajšieho kráľovského hradu sa nezachovali. Podľa neoverených správ hrad bol postavený už v roku 1128 na ochranu dôležitej považskej cesty. Prvá zmienka je však až z roku 1316, kde sa spomína ako "Bystrický hrad". V roku 1458 ho kráľ Matej daroval Podmanickovcom (známi sú najmä Ján a Rafael). Noví majitelia opravili všetky objekty a hrad rozšírili. Veľký požiar v roku 1543 ťažko poškodil jednotlivé stavby. Pri oprave zmenili niektoré architektonické prvky a hrad rozšírili o predhradie. Podmanickovcom patril hrad do vymretia v roku 1558. 
Ďalší majitelia, Balassovci, adaptovali starý palác a vykonali ďalšie opravy ostatných budov. Napriek opravám v roku 1631 opustili nepohodlný hrad a presťahovali sa do nového, renesančného kaštieľa v podhradí. V roku 1684 obliehalo hrad vojsko cisára Leopolda I., keď ho krátko predtým obsadili tököliovské vojská. Z obavy, aby sa nestal sídlom povstalcov, ho cisár nechal v roku 1698 zničiť. Tunajšie panstvo v roku 1895 kúpil barón Popper.
Najstaršou časťou hradu bola veža, stojaca na najvyššom bode brala, a gotický palác. Veľké predhradie oválneho tvaru obklopoval hradný múr, ktorý chránili zo SV dve hranolové veže. Prístupová cesta, vedúca na hrad zo severovýchodu, je v teréne dodnes viditeľná. Vstupnú bránu chránila hranolová veža s barbakanom.
Čiastočne sa zachovali múry paláca, veží a opevnenia. Na paláci sú viditeľné otvory okien, miestami so zachovanými renesančnými rímsami. Z bývalých hospodárskych budov, postavených na nádvorí, sú viditeľné len časti múrov, prípadne ich základy. V niektorých priestoroch sú zvyšky renesančných klenieb.
Prístup na hrad je možný cez Považské Podhradie, miestnu časť Považskej Bystrice, 4 km na sever od centra mesta, na pravom brehu Váhu pod zrúcaninou hradu (pôvodne bola obec sídlom hradných sluhov). Chodí sem mestská hromadná doprava z autobusového nástupišťa v Považskej Bystrici. Treba vystúpiť na konci dediny pri kostole a barokovom kaštieli. Potom po značke okolo renesančného kaštieľa a strmo nahor až k hradbám.

</doc>
<doc id="5672" title="Poštová banka" url="https://sk.wikipedia.org/wiki?curid=5672">

Poštová banka, a.s. je banka so sídlom na území Slovenska. Banka patrí medzi 5 najväčších bánk na Slovensku. Sídli na Dvořákovom nábreží č.4 v Bratislave. Kód banky je 6500 a SWIFT kód je POBNSKBA. Banka je známa tým, že dovoľuje svojim majiteľom účtov disponovať aj cez pošty a nie len cez pobočky banky.
Poštová banka ako akciová spoločnosť vznikla v roku 1992 a svoju činnosť začala 1. januára 1993. Jej história však siaha do roku 1918, kedy vznikol z pražskej pobočky viedenskej Poštovej sporiteľne samostatný peňažný ústav – Poštový úrad šekový. Zabezpečoval vkladovú službu, bankovo-obchodné činnosti a úschovu i správu súdnych a správnych depozít.
V roku 2000 Poštová banka, a. s., Bratislava podpísala dlhodobú zmluvu o vzájomnej spolupráci so Slovenskou poštou, š. p. Od tohto obdobia Poštová banka a Slovenská pošta spolupracujú ako zmluvní strategickí partneri v oblasti predaja vybraných bankových produktov a služieb na poštách v rámci spoločnej marketingovej koncepcie.
Banka má v súčasnosti 217 bankomatov na území Slovenska. Zároveň
ponúka možnosť vybrať si hotovosť prostredníctvom Poštomatov, ktorých je v súčasnosti viac ako 1 600 umiestnených na každej pošte a prostredníctvom
POS terminálov, ktoré umožňujú službu CashBack (cca 4900 miest na Slovensku).
Poštová banka vydáva platobné karty len od kartovej spoločnosti MASTERCARD.

</doc>
<doc id="10318" title="Franklin Delano Roosevelt" url="https://sk.wikipedia.org/wiki?curid=10318">

Franklin Delano Roosevelt (30. január 1882, Hyde Park, New York – 12. apríl 1945, Warm Springs, Georgia), často spomínaný pod skratkou FDR, bol americký politik. Bol guvernérom štátu New York a 32. prezident Spojených štátov. Vo funkcii prezidenta pôsobil v rokoch 1933 až 1945 ako jediný prezident USA počas štyroch volebných období.
Na čele Spojených štátov stál počas veľkej hospodárskej krízy a druhej svetovej vojny. Zomrel počas výkonu funkcie.
Narodil sa v Hyde Parku v štáte New York. Jeho otec James Roosevelt (1828 – 1900) bol bohatý vlastník pôdy a viceprezident Delawarskej a Hudsonskej železnice. Rooseveltova rodina žila v New Yorku už asi 200 rokov: Claes van Rosenvelt, pochádzajúci z Haarlemu v Holandsku prišiel do New Yorku (v tej dobe „Nieuw Amsterdam“) približne v roku 1650.
V čase, keď Roosevelt zložil prezidentskú prísahu, bol bankový a úverový systém krajiny ochromený veľkou hospodárskou krízou. S prekvapujúcou rýchlosťou banky najprv zavreli, a potom ich znovu otvorili len ak boli solventné. Administratíva pristúpila k miernej devalvácii dolára, aby sa ceny komodít začali dvíhať a znížilo sa bremeno dlžníkov. Nové vládne agentúry zriadili inštitúcie, ktoré poskytovali úvery priemyslu a poľnohospodárstvu. Federálna depozitná poisťovňa (FDIC) poisťovala vklady v sporiteľniach až do výšky 5 000 amerických dolárov a predaj cenných papierov na burze bol prísne regulovaný.
V roku 1933 ako nový prezident Franklin Roosevelt priniesol program obnovy ekonomiky známy ako Nový údel (New Deal). „Jediné, z čoho musíme mať strach, je strach sám,“ vyhlásil vo svojom inauguračnom prejave. Treba poznamenať, že Nový údel zavádzal určité typy sociálnej a ekonomickej reformy, známej mnohým Európanom už viac ako jednu generáciu. Navyše predstavoval vyvrcholenie dlhodobého trendu, ktorý sa zriekal kapitalizmu typu "Laissez-faire" a vracal sa k regulácii železníc v 80. rokoch 19. storočia a k záplave štátnych a federálnych reformných zákonov prijatých v pokrokovej ére Theodora Roosevelta a Woodrowa Wilsona.
Skutočným prínosom Nového údelu bola rýchlosť, s akou dosiahol to, čo predtým trvalo celé generácie. Návrhy mnohých reforiem vznikali narýchlo a ich realizácia nebola dostatočne zabezpečená. Niektoré si dokonca protirečili. Počas celej éry Nového údelu neutíchali kritické hlasy ani verejné diskusie, v spoločnosti nastalo náhle oživenie záujmu o politiku.

</doc>
<doc id="30112" title="Gael García Bernal" url="https://sk.wikipedia.org/wiki?curid=30112">

Gael García Bernal (30. november 1978, Guadalajara, Mexiko) je mexický filmový herec, režisér a producent. Spolu s Diegom Lunom založil Canana Films v Mexiku. Najviac sa preslávil vo filmoch "Bad Education", "The Motorcycle Diaries," "Babel" a vo webovom televíznom seriáli "Mozart in the Jungle" od Amazon Studios.
García Bernal bol nominovaný na Filmovú cenu BAFTA pre najlepšieho herca v hlavnej úlohe za film "The Motorcycle Diaries" (2005) a v roku 2016 vyhral Zlatý glóbus za najlepší mužský herecký výkon v komediálnom/hudobnom seriáli za "Mozart in the Jungle". V tom istom roku ho magazín "Time" zahrnul do svojho zoznamu 100 najvplyvnejších ľudí.

</doc>
<doc id="31197" title="Hontianska paráda" url="https://sk.wikipedia.org/wiki?curid=31197">

Hontianska paráda je folklórny festival, ktorý sa koná pravidelne (okrem roku 2020 kvôli pandémii koronavírusu) v obci Hrušov od roku 1996.
Dvojdňový festival sa koná počas tretieho augustového víkendu v obci Hrušov. Názov odkazuje na región Hont, v ktorom sa obec nachádza. Na začiatku sa predpokladalo, že pôjde o putovný festival po jednotlivých obciach Hontu, avšak pre veľký úspech a investície sa koná len na Hrušove. Priemerná návštevnosť je približne 15-20 tisíc ľudí počas celého festivalu. Hontiansku parádu navštívilo aj mnoho predstaviteľov politického a verejného života, viackrát bol medzi nimi aj vtedajší prezident SR Ivan Gašparovič.
Hontianska paráda ponúka od svojho prvého ročníka program na piatich programových úrovniach.
Ukážky tradičných vidieckych prác.
Hlavnou odlišovacou črtou Hontianskej parády od iných folklórnych festivalov na Slovensku, ktorých program spočíva najmä na scénickom programe, sú ukážky skoro zabudnutých prác. Miestni obyvatelia predvádzajú roľnícke práce s obilím (ručné kosenie, zvážanie, mlátenie ručne alebo na mláťačke) či pečenie chleba a hrušovských lepníkov v tradičných kamenných peciach. Ďalšími ukážkami prác je pálenie drevenej míle, tesárske a kamenárske práce. V desiatych rokoch 21. storočia pribudli ukážky spracovania konope a výroby textílií. Mnohé práce si návštevníci môžu vyskúšať.
Počas soboty prebiehajú voľnejšie programy folkloristov z blízkeho či ďalekého okolia na dvoch miestach, tzv. Lesnej scéne a scéne pri Vežičke. Hlavným pódiom scénického programu je dvojpodlažný kamenno-drevený amfiteáter v podobe hradu. Amfiteáter symbolizuje spojenie moderného a zvykoslovného. Medzi každoročné pravidelné bloky patrí piatkový program domácich Hrušovčanov, v sobotu prehliadka detských folklórnych skupín (blok Deti a generácie), prehliadka súborov zo zahraničia (Maďarsko, Srbsko, Česko, Rumunsko, Turecko a i.) a program hontianskych obcí. Na jeho doskách vystupovali telesá ako SĽUK či Lúčnica, ale aj sólisti ako napr. Ambróz. 
V centre dediny sú prítomní remeselníci, ktorí dotvárajú jedinečnú atmosféru festivalu. V priemere ich je približne stovka. Keďže z priestorových dôvodov nie je možné ich počet zvýšiť, obec preferuje výhradne tradičných remeselníkov, najlepšie s možnosťou priamych ukážok tvorby. 
Od založenia tohto folklórneho festivalu sú špecifikom tzv. dvory. V týchto vyhradených častiach obce prezentujú spolky alebo zoskupenia tradičné materiálne veci alebo pripravujú tradičné pokrmy. Mnohé dvory majú vlastných muzikantov, ktorých úlohou je zabaviť a spríjemniť pobyt návštevníkom. Medzi dvory, ktoré pravidelne usporadúva obec Hrušov patrí Hrušovský dvor, Pufancový dvor, Páleničiarsky či Gazdovský dvor. Skladba dvorov sa mení: v minulosti mohli návštevníci navštíviť Rozhlasový dvor (Rádio Regina), Rybársky dvor, Poľovnícky dvor, dvory usporiadaných obcami z regiónu alebo Slovákmi v zahraničí, a pod, k novým dvorom (2019) patrí napríklad Mládenecký dvor, Dvor u starej mamy či Dvor u troch sestier. V posledných rokoch (2010 - 2019) je ich počet na Hontianskej paráde okolo 20.
Návštevníci festivalu si môžu pozrieť mnohé výstavy počas programu. K tradičným patrí početná výstava tzv. stabilákov od miestneho zberateľa Antona Matušova či jedinečná výstava hasičských prilieb. V posledných rokoch (2019) pribudla prezentácia traktorov a výstava fotografií slovenských párt. 
V roku 2001 natočila STV (štúdio Banská Bystrica) pod réžiou Drahomíry Kyslanovej krátkometrážny dokument "Hontianska paráda" o 6. ročníku festivalu.

</doc>
<doc id="33997" title="Súd" url="https://sk.wikipedia.org/wiki?curid=33997">

Súd je štátny orgán, ktorý vykonáva súdnu právomoc (teda ktorého úlohou je ochrana práva prostredníctvom vydávania súdnych rozhodnutí, napríklad o vine a treste, súdnom spore a pod.) alebo aj označenie pre niektoré neštátne rozhodcovské orgány, napríklad rozhodcovský súd v medzinárodnej arbitráži. Termínom "súd" sa označuje aj proces súdneho sporu alebo celok sudcov. Sústava súdov štátu a podobne sa označuje ako súdna sústava, súdny systém, sústava súdov.
Štátny súd rozhoduje o záležitostiach týkajúcich sa vzťahov občianskoprávnych, rodinných, pracovných, družstevných a obchodných (občianske súdne konanie) alebo trestných činov (trestné konanie). 
"Hlavný článok: Sústava súdov Slovenskej republiky"
Osobitné postavenie v súdnictve má Ústavný súd Slovenskej republiky, rozhoduje spory medzi ústrednými orgánmi štátnej správy, dbá na dodržiavanie ústavných zákonov a sleduje či nedochádza k schváleniu zákonov (Národnou radou SR), ktoré sú v rozpore s ústavou.
Sústavu súdov Slovenskej republiky tvoria okresné súdy, krajské súdy a Najvyšší súd Slovenskej republiky. Do sústavy súdov Slovenskej republiky patrí aj Špecializovaný trestný súd.

</doc>
<doc id="38683" title="Divadlo Astorka Korzo ’90" url="https://sk.wikipedia.org/wiki?curid=38683">

Divadlo Astorka Korzo ’90 je divadlo v Bratislave. 
Divadlo Korzo ’90 bolo založené 1. apríla 1991 a v septembri toho istého roku začalo svoju prvú divadelnú sezónu - sezónu 1991/1992. V roku 1993 divadlo zmenilo svoj názov na Divadlo Astorka Korzo ’90, podľa názvu bývalej kaviarne Astória, ktorá sa nachádzala v budove sídla divadla na Suchom mýte 17. V súčasnosti je táto budova v rekonštrukcii a divadlo pôsobí v priestoroch bývalého kina Pohraničník v budove Ministerstva kultúry Slovenskej republiky na Námestí SNP 33.
Divadlo Astorka Korzo ’90 sa hlási k tradícii Divadla Na korze, ktoré bolo počas normalizačného procesu v 70. rokoch administratívne zrušené. Divadlo Na korze preslávil predovšetkým novátorsky prístup v oblasti réžie a dramaturgie a uvádzanie malých javiskových foriem, ktoré v tej dobe v tradícii slovenského divadla absentovali. 
V súčasnosti divadlo uvádza divácky atraktívny repertoár, založený na herectve osobností súboru. Členmi hereckého súboru sú také mená ako Boris Farkaš, Miroslav Noga, Zita Furková, Marta Sládečková, Anna Šišková, Szidi Tobias, Matej Landl a Vlado Černý. Ako interný režisér pôsobí v divadle Juraj Nvota. Svojho času tu pôsobil i scénograf Aleš Votava, ktorého scénické kreácie boli neraz ocenené cenou DOSKY za najlepšiu scénografiu. 
Predstavenia pripravované kolektívom tvorcov sú každoročne mimoriadnou udalosťou na slovenskej divadelnej scéne a sú s úspechom uvádzané na slovenských, českých a zahraničných medzinárodných festivaloch.
Jednotliví členovia hereckého súboru sú nositeľmi významných divadelných ocenení a samotné inscenácie Divadla Astorka Korzo´90 získali dvakrát po sebe prestížnu Cenu za najlepšiu inscenáciu sezóny.

</doc>
<doc id="51841" title="Sergej Vasilievič Lukianenko" url="https://sk.wikipedia.org/wiki?curid=51841">

Sergej Vasilievič Lukianenko (; 11. apríl 1968, Karatau, Kazachstan) je ruský spisovateľ, autor desiatok poviedok a románov na tému sci-fi a fantasy. 
V roku 1990 doštudoval medicínu v obore lekár – terapeut. Do roku 1996 žil v Alma–Ate, potom sa presťahoval do Moskvy. Najprv nejakú dobu pracoval ako psychiater, neskôr sa stal zástupcom šéfredaktora časopisu Svety. Od roku 1995 sa venuje výhradne písaniu kníh.
Jeho prvé poviedky vyšli v časopisoch. Spočiatku výrazne napodobňoval ruských autorov. Veľmi rýchlo si však vypracoval svoj vlastný originálny štýl. Do povedomia širšej verejnosti sa dostal v roku 1992 vďaka zbierke poviedok "Atómový sen" a románu "Rytieri štyridsiatich ostrovov".
Medzi jeho najlepšie diela patrí rozsiahla trilógia utvorená z románov "Hranica snov", "Vládcovia ilúzií" a "Tiene snov". Býva označená ako netradičná space opera, niekedy dokonca za filozofickú space operu. Ďalšie trilógie tohto autora, ktoré stoja za zmienku, sú "Dneska, mami!" a "Lord z planéty Zem".
Sergej Lukianenko sa stal známym aj prostredníctvom internetu. Jeho kniha "Bludisko odrazov" sa v Rusku stala kultovou a stiahli ju desiatky tisíc ľudí. Pokračovanie knihy je román "Klamúce zrkadlá". Najväčšiu slávu však Sergej Lukianenko získal vďaka románu "Nočná hliadka", na ktorý nadväzujú romány "Denná hliadka" a "Súmračná hliadka". Príbehy o boji síl Svetla a Tmy v uliciach dnešnej Moskvy sa v Rusku tešia obrovskej popularite – obzvlášť potom, čo sa v roku 2004 objavila filmová verzia prvého dielu. Film videlo rekordné množstvo divákov a bolo natočené aj pokračovanie.
Okrem celého radu menších literárnych cien je Sergej Lukianenko takisto držiteľom Aelity, najprestížnejšieho ruského science fiction a fantasy ocenenia, ktoré sa udeľuje za najväčší prínos do rozvoja fantastických článkov.

</doc>
<doc id="81146" title="Slovný druh" url="https://sk.wikipedia.org/wiki?curid=81146">

Slovný druh je trieda slov vymedzená kritériami syntaktickými, tvaroslovnými a sémantickými, t. j. súbor slov majúcich rovnaké využitie v stavbe vety, rovnaké gramatické kategórie a rovnaký všeobecný význam.
Slovné druhy sa podľa toho, či je možné ich skloňovať alebo časovať, delia na ohybné a neohybné. Okrem toho sa delia na plnovýznamové a neplnovýznamové.
V slovenčine existuje desať slovných druhov.
Prvých 5 slovných druhov je ohybných, posledných 5 je neohybných.
Prvých 6 slovných druhov je plnovýznamových a posledné štyri sú neplnovýznamové.

</doc>
<doc id="102710" title="Úvodzovky" url="https://sk.wikipedia.org/wiki?curid=102710">

Úvodzovky („“) sú interpunkčné znamienka, ktorými sa v texte vyznačuje priama reč, citované slovo alebo veta, ironické zafarbenie slova alebo vety, prípadne meno.
1 Pri viacodsekových citátoch sa na začiatku každého odseku používajú tieto úvodzovky.
2 Používané pri citovaní citátov.
3 V Švajčiarsku sa používajú pre všetky jazyky (nemčina (výnimka: guillemets sú orientované smerom von), francúzština, taliančina, románske).
4 Primárne jednoduché alebo dvojité úvodzovky možno so sekundárnymi jednoduchými alebo dvojitými úvodzovkami kombinovať. Len kombinácia s dvakrát dvojitými úvodzovkami sa nezvykne používať, všetky ostatné sú bežné.
5 Tento tvar úvodzoviek sa používa len veľmi zriedkavo.

</doc>
<doc id="105078" title="Kapišovka" url="https://sk.wikipedia.org/wiki?curid=105078">

Kapišovka je potok v severovýchodnej časti Slovenska, preteká územím okresu Svidník. Je to pravostranný prítok Ladomirky a meria 13,8 km. Medzi obcami Nižná Pisaná a Kapišová preteká Údolím smrti, kde sú rozmiestnené exponáty prírodného múzea karpatsko-duklianskej operácie 2. svetovej vojny. Na dolnom toku výrazne meandruje.
"Prameň:" v Laboreckej vrchovine na južnom svahu vrchu Nástavok (752,4 m n. m.) v nadmorskej výške okolo 670 m n. m., neďaleko slovensko-poľskej štátnej hranice
"Smer toku:" prevažne severojužný, pričom na hornom toku vytvára výrazný oblúk vypnutý na východ (pri obci Vyšná Pisaná)
"Geomorfologické celky:" 1.Laborecká vrchovina, 2.Ondavská vrchovina
"Prítoky:" sprava z oblasti Pisanského lesa, Žabí potok, Levkovec (302,2 m n. m.), Svidničanka, zľava spod Skalného (714,9 m n. m.), Dobroslavský potok a prítok spod Krivíka (441,8 m n. m.)
"Ústie:" do Ladomirky severovýchodne od Svidníka v nadmorskej výške 237,6 m n. m.
"Obce:" Vyšná Pisaná, Nižná Pisaná a Kapišová

</doc>
<doc id="112705" title="Zoznam štartovacích rámp na Cape Canaveral a ostrove Merritt" url="https://sk.wikipedia.org/wiki?curid=112705">

Cape Canaveral a priľahlý ostrov Merritt, blízko pobrežia Floridy, je domovom dvoch kozmodrómov, jedného civilného a jedného vojenského, na ktorých sa nachádza niekoľko štartovacích komplexov pre rakety.
Kennedyho vesmírne stredisko má jeden aktívny štartovací komplex s dvoma odpaľovacími rampami. Z tohto komplexu štartovali rakety Saturn V, všetky pilotované lety na Skylab, Apollo-Sojuz a všetky štarty Space Shuttle. V súčasnosti využíva rampu 39A spoločnosť SpaceX na štarty rakiet Falcon 9 Block 5 a Falcon Heavy. Rampu 39B používa NASA pre svoju superťažkú nosnú raketu Space Launch System. Aktívne rampy a nosiče sú vyznačené tučne.
Cape Canaveral Space Force Station.
Cape Canaveral Space Force Station (CCSFS) bolo miesto štartov všetkých pilotovaných letov pred misiou Apollo 8 programu Apollo, ako aj mnohých iných dôležitých letov Ministerstva obrany (DoD) a NASA. Pre Ministerstvo obrany hralo druhú úlohu po základni Vandenberg Space Force Base v Kalifornii, ale stále odtiaľ štartovali mnohé kozmické sondy NASA, ako aj tých letov, ktoré ako nosiče použili nosiče United States Air Force. Aktívne rampy a nosiče sú vyznačené tučne.
Podporu letov pre CCSFS poskytuje aj neďaleká Patrickova základňa vesmírnych síl ("Patrick Space Force Base").

</doc>
<doc id="139231" title="Uriel" url="https://sk.wikipedia.org/wiki?curid=139231">

Uriel (hebr. אוּרִיאֵל, „Moje svetlo" alebo "Svetlo Božie") je archanjel v judaizme a niektorých kresťanských smeroch. 
U kresťanov sa (okrem Knihy Enochovej) spomína v texte, ktorý síce slovanské a etiópske cirkvi zahŕňajú do Biblie, ale katolíci považujú za starozákonný apokryf. Preto katolíci Uriela za archanjela nepovažujú. V apokryfných kabalistických a okultných dielach sa Uriel často stotožňuje s menami Nuriel, Uryan, Jeremiel, Vretil, Sariel, Suriel, Puruel, Fanuel, Jehoel, Jakub-Izrael a Izrafel.

</doc>
<doc id="199532" title="Predslav" url="https://sk.wikipedia.org/wiki?curid=199532">

Predslav alebo Preslav (9. storočie) bol pravdepodobne tretí syn veľkomoravského panovníka Svätopluka I.
Primárny zdroj, ktorý o ňom informuje je Cividalský evanjeliár. Ten ho uvádza v tvare „predezlaus“ alebo „Predeslaus“. Nepriama zmienka sa nachádza v spise byzantského cisára Konštantína VII. "O spravovaní ríše".
Predpokladá sa, že Predslav bol najstarší syn Svätopluka I. (a jeho manželky Svätožizne) a že zomrel pred rokom 894 alebo sa stal kňazom. Iná možnosť je, že meno Predslav je iba skomolenina mena Slavomír.
Predslavovo meno by sa mohlo odrážať v mene mesta Bratislava, ale tento názor nie je úplne jednoznačne prijímaný.

</doc>
<doc id="199625" title="Juraj Halenár" url="https://sk.wikipedia.org/wiki?curid=199625">

Juraj Halenár (28. jún 1983, Trnava – 29. jún 2018, Bratislava) bol slovenský futbalista a reprezentant Slovenska. Po oslave svojich 35. narodenín dňa 28. 6. 2018 bol nezvestný a 30.6. 2018 nájdený bez známok života vo Vrakunskom lesoparku v Bratislave. Najpravdepodobnejšia verzia sa javí ako samovražda. Zanechal po sebe jedného syna.
Odchovanec trnavskej Lokomotívy obliekol postupne dresy troch bratislavských klubov. Prvý ligový gól strelil v drese Interu Bratislava 4. mája 2002 v stretnutí s Tatranom Prešov (3:0). S Artmediou Petržalka postúpil do skupinovej fázy Ligy majstrov 2005/2006. V 2. predkole zaznamenal v zápase s Celticom Glasgow (5:0) hetrik, čím prispel k najvyššej prehre slávneho škótskeho klubu v európskych pohároch. Majstrovské tituly získal s Artmediou Petržalka aj so Slovanom Bratislava. Po Róbertovi Semeníkovi druhý hráč, ktorý v slovenskej futbalovej lige dosiahol hranicu 100 gólov. Stý ligový gól strelil v drese Slovana 9. novembra 2011 proti Banskej Bystrici (3 : 2). Počas jesennej časti sezóny 2014/2015 sa stal so 125 gólmi historickým rekordérom slovenskej futbalovej ligy.
Zúčastnil sa už v mládežníckych reprezentáciách, na ME hráčov do 19 rokov 2002 bol členom mužstva, ktoré získalo bronzové medaily. Na MS hráčov do 20 rokov 2003 v Spojených arabských emirátov postúpilo Slovensko do osemfinále, kde prehralo s neskorším majstrom sveta Brazíliou 1 : 2 po predĺžení. V seniorskej reprezentácii debutoval 17. novembra 2007 v Prahe v stretnutí s Českom (1 : 3).

</doc>
<doc id="223222" title="Sčítanie obyvateľstva" url="https://sk.wikipedia.org/wiki?curid=223222">

Sčítanie obyvateľstva (iné názvy: populačný cenzus, sčítanie obyvateľov, súpis obyvateľstva/obyvateľov, staršie sčítanie ľudu, súpis ľudu, ešte staršie konskripcia (ľudu), nepresne cenzus, makrocenzus) je štatistické zisťovanie osobných, sociálnych a ekonomických údajov osôb k určitému okamihu (v súčasnosti organizované podľa medzinárodných odporúčaní) obyčajne raz za 10 rokov.
Vykonáva sa tradične v Európe (prvé sčítanie všetkých obyvateľov sa uskutočnilo v roku 1748 vo Švédsku), ale aj v iných štátoch sveta. 

</doc>
<doc id="241178" title="Bitka pri Hradci Králové" url="https://sk.wikipedia.org/wiki?curid=241178">

Bitka pri Hradci Králové alebo bitka v Sadovej bola rozhodujúca bitka Rakúsko-pruskej vojny, armády sa stretli 3. júla 1866.
Súvislosti a prípravy na vojnu.
Po nástupe kancelára Otta van Bismarcka a v polovici 19. storočia získavalo v strednej Európe stále väčší vplyv Prusko. Rozhodujúcim momentom bolo obsadenie Holštýnského vojvodstva Pruskom a vylúčilo Rakúsko z Nemeckého spolku z podnetu Pruska. Odvetou vyhlásilo Rakúsko Prusku 17. júna 1866 vojnu.
Rakúske a saské jednotky sa začali formovať na pravom brehu rieky Labe 2. júla. Po polnoci sa rozmiestnili do približne polkruhovej línii vzdialenosti 10 kilometrov, zahrnujúci i vrchol Chlum. Časť síl bola ponechali v zálohe. Proti nim stáli tri pruské armády nazývané 1., 2. a Labská armáda, pričom 2. pruská armáda nebola v dobe začiatku bitky doposiaľ v dotyku s Rakúskom.
Priebeh bitky a následky.
Bitka začala 3. júla. V priebehu dopoludnia malo Rakúsko miernu prevahu. Rakúske delostrelectvo, vybavené modernými bronzovými štvor a osem librovými delami s dostrelom niekoľkých kilometrov, odrážali nápor 1. pruskej armády paľbou od obce Lípa.
K obratu došlo v dôsledku zlej rakúskej taktiky potom, čo začala útočiť rakúska pechota. Vo výbave pešiakov malo výraznou prevahu Prusko, lebo pruskí vojaci boli vybavení novým typom pušiek - zadovkami, zostrojenými podľa patentu N. Dreysa, ktorý používal patróny, a preto sa nabíjali ďaleko rýchlejšie ako spredu nabíjané rakúske pušky konštrukcie J. Lorenza. Klasický rakúsky bodákový útok v mohutných práporných zväzkoch sa pod presilou pruskej palebnej sily rozvracal. Dva rakúske armádne zbory (II. a IV.) sa navyše zaplietli z taktického hľadiska do zbytočného boja o les Svíb, o ktorý bojovali so 7. pruskou divíziou.
Bitku však rozhodol až príchod 2. pruskej armády korunného princa Fridricha Viliama na bojisko. Rakúsko v dvojhodinovom boji o vrch Chlum stratilo predtým nadobudnutú prevahu a okolo tretej hodiny bol Chlum obsadený Pruskom. Severnej armáde hrozilo obklúčenie a úplné zničenie, preto začala ústup na Moravu cez Třebechovice pod Orebem, Holíč a Českú Třebovú. Pruská armáda ju vzhľadom k vlastnému oslabeniu neprenasledovala.
Rakúska strana mala vysoké straty, okolo 42 500 vojakov a z toho 5 700 mŕtvych, 7 500 nezvestných, 7 500 ranených a až 22 000 zajatých. Pruská strana mala malé staty, okolo 9 300 vojakov a z toho 2 000 mŕtvych, 300 nezvestných a 7 000 zranených.

</doc>
<doc id="246210" title="Alexander Selkirk" url="https://sk.wikipedia.org/wiki?curid=246210">

Alexander Selkirk rodený ako Alexander Selcraig (1676 Lower Largo, Škótsko – 13. december 1721) bol škótsky námorník, ktorý prežil 4 roky na opustenom ostrove Más a Tierra (dnes Ostrov Robinsona Crusoa). Jeho zážitky inšpirovali Daniela Defoea k napísaniu románu Robinson Crusoe.
Alexander Selkirk sa narodil v roku 1676 v pobrežnej dedine Lower Largo, Fifa v Škótsku ako syn garbiara a obuvníka. Ešte ako mladistvý utiekol ku námorníkom po tom, čo bol obvinený z neprístojného správania sa.
Po ôsmich rokoch na mori, po vypuknutí vojny proti Francúzsku a Španielsku sa pridal ku korzárovi Viliamovi Dampierovi, slúžil ako námorník (majster plavby) na súkromnej lodi - galeóne "Cinque Ports Galley", ktorej velil námorný kapitán Charles Pickering.
Vďaka jeho matematickým schopnostiam mu zverili funkciu lodného navigátora. Vyplávali 11. septembra 1703 z prístavu Kinsale spolu s loďou "Saint George", mali križovať pobrežie Južnej Ameriky proti španielskemu loďstvu.
Vo februári 1704 už plávali pozdĺž peruánskeho pobrežia. V máji 1704 spoločnosť lode rozdelila a kapitán Pickering zomrel.
Selkirk sa však pohneval s vyšším dôstojníkom Tomsin Stradlingom, ktorý sa po smrti kapitána Pickeringa stal kapitánom lode.
Pohádal sa s ním, pretože neveril, že loď je schopná plavby pre poškodenie, a presakovanie vody. 
Preto sám požiadal v októbri 1704 o vysadenie na vtedy neobývaný ostrov Juan Fernandez, kam prišli po doplnenie zásob. 
Alexander bol presvedčený, že odpláva ďalšou loďou. Galéna "Cinque Ports" pokračovala ďalej, ale pre silné presakovanie vody museli priplávať k ostrovu Gorgona, kde sa dobrovoľne vzdali Španielom.
Avšak 20 mužov posádky aj s veliteľom Johnom Clippertonom dezertovalo, loď lacno predali, peniaze si rozdelili, a odišli do Makaa, kde sa rozutekali.
Selkirk prežil na ostrove vďaka divému ovociu a zelenine, taktiež početnému množstvu divých kôz. Na rozdiel od románového Crusoa, nemal žiadneho sluhu Piatka. V nemalej miere mu pomohli aj skúsenosti a vedomosti z výroby a činenia zvieracích koží, ktoré nadobudol u otca, kde už ako 9 ročný pracoval.
Na ich základe si mohol vyrobiť sám oblečenie, obuv a prikrývky. Údajne bol vysadený na ostrov s dvomi kuframi s výbavou, aj mušketou, nožom, strelným prachom, Bibliou a tabakom. Vo svahu si vyhĺbil dve neveľké jaskyne, vybudoval prístrešok vo vnútrozemí ostrova, ohradu pre zvieratá. Zasadil viacero užitočných rastlín a stromov. Počas jeho nedobrovoľného pobytu na ostrov priplávali dve lode, ale obidve boli španielske. Keďže on bol z britskej korzárskej lode, tak sa od strachu pred ich posádkami skryl.
Dňa 12. februára 1709 bol nájdený a zachránený britskou loďou "Duke", ktorej velil korzársky kapitán Woodes Rogers, (v roku 1717 sa stal Rogers prvým guvernérom na Bahamských ostrovoch, a inšpiroval Daniela Defoa k napísaniu románu).
Tri roky po jeho záchrane sa Selkirk oženil v Škótsku so 16 ročnou dojičkou Sophiou Bruceovou. Po roku sa opäť vrátil na more. 
V roku 1717 nastúpil ku kráľovskému vojenskému loďstvu. V Plymouthe si našiel milenku Frances Candes, majiteľku hostinca, ktorá ho presvedčila aby sa s ňou oženil, tak aj urobil a ku svojej manželke Sophii sa už nevrátil.
Neskôr vyplával na lodi "HMS Weymouth", na ktorej slúžil ako poručík. Avšak počas plavby ochorel na žltú zimnicu a 13. decembra 1721 večer o 20. hodine ako 45 ročný zomrel.
Pochovali ho do vôd Atlantiku niekde pri západných brehoch Afriky. Po jeho smrti sa rozpútal právny spor o dedičstvo, ktoré si nárokovali obidve ženy. Súd rozhodol na základe Selkirkovho skoršieho závetu, že dedičstvo dostane krčmárka Frances Candesová.
Žofia Bruceová zostala chudobná. Najväčšou ľútosťou v živote Selkirka bol odchod z ostrova Juana Fernandéza.
Britskí, japonskí a čilskí archeológovia objavili presné miesto kde Alexander Selkirk prežil viac ako štyri roky. Po 13 ročnom hľadaní tím vedený Daisuke Takahashi vyhlásili, že identifikovali miesto, kde v osemnástom storočí námorník táboril, varil, a ako osamelý pozorovateľ sa zdržiaval. Rozhodujúci prielom v hľadaní bol objav fragmentu jedného zo Selkirkovho navigačného náradia, akým bolo medené kružidlo.

</doc>
<doc id="248064" title="Cesta I. triedy 65 (Slovensko)" url="https://sk.wikipedia.org/wiki?curid=248064">

Cesta I. triedy 65 ("I/65") je cesta I. triedy na Slovensku, ktorá spája Nitru a Martin. Jej celková dĺžka je . Po južnej časti I/65 v minulosti viedla európska cesta 58 a európska cesta 571. Na I/65 sa nachádza "horský priechod Kremnické Bane". I/65 je na úseku Nová Baňa – Žarnovica kopírovaná R1.
I/65 sa začína v nitrianskom okrese, kde sa najskôr v Nitre začína križovatkou s I/51 a I/64 a v Nitre pokračuje križovatkou s III/1641. Po opustení Nitry sa križuje s III/1668, III/162, III/1663 a III/1661 a prechádza do okresu Zlaté Moravce.
V okrese Zlaté Moravce sa I/65 najskôr križuje s III/1618, III/1669, III/1619 a pri Zlatých Moravciach s II/511. Ďalej pokračuje križovatkami s III/1626, III/1625 a III/1628 pri Čiernych Kľačanoch, pokračuje križovaniami s III/1581 a R1 a cez Tekovské Nemce smeruje k Hronskému Beňadiku, kde opúšťa Nitriansky kraj.
Cesta od križovatky s I/76 pokračuje v okrese Žarnovica po križovatku s R1 v peáži s I/76, od výjazdu "Hronský Beňadik" pokračuje križovatkou s III/2510 v Orovnici, s III/2511, III/2512 a prechádza do Novej Bane, kde sa križuje s III/2515 a III/2514 a následne je prerušená. Opäť pokračuje od križovatky Žarnovica-Sever s R1 a II/428, ďalej sa križuje s III/2519 a prechádza do okresu Žiar nad Hronom.
I/65 v okrese Žiar nad Hronom cesta prechádza v Bzenici križovatkou s III/2493 a III/2494, pokračuje do Hliníka nad Hronom, kde sa križuje s III/2498, v Ladomerskej Vieske sa križuje s I/9, v Šášovskom Podhradí s R1, pokračuje križovatkou s III/2492 do Bartošovej Lehôtky, kde sa križuje s III/2488. Následne I/65 prechádza cez Kremnicu, kde sa križuje s III/2501 a II/578. Nasledujú križovatky s III/2504, III/2502, III/2503 a I/65 prechádza horským priechodom Kremnické Bane do okresu Turčianske Teplice.
V turčianskoteplickom okrese sa I/65 v Turčeku križuje s III/2170, mimo obcí s III/2171, R3 a III/2173. Pri Turčianskych Tepliciach sa opäť križuje R3, I/14, v meste s III/2132, III/2175, III/2177 a III/2183. Mimo obce sa neskôr križuje s III/2178 a III/2190 a prechádza do martinského okresu.
V okrese Martin I/65 prechádza križovatkami mimo obcí s III/2154, III/2155, III/2139 a III/2140, prechádza do Príboviec, kde sa križuje s II/519 a v Košťanoch nad Turcom s III/2141 a III/2143 a následne prechádza do Martina. V Martine sa križuje s I/65D, III/2144, III/2145 a končí križovatkou s I/18.
Komunikácia je v regióne Turiec postavená z betónových panelov (preto je nazývaná aj "betónka") a je v dezolátnom stave. Pôvodne bol tento úsek cesty budovaný ako provizórna pristávacia plocha pre stíhačky a cesta pre tanky v prípade ozbrojeného konfliktu. Mnohé kamióny a diaľkové autobusy túto časť komunikácie obchádzajú po cestách III. triedy a ceste II/519. Rekonštrukcia úseku bola zahájená poklepaním základného kameňa 22. mája 2017, čím sa začala 20. mesiacov trvajúca rekonštrukcia. Pôvodná panelová vozovka bude nahradená novou konštrukciou.
Horský priechod Kremnické Bane.
Horský priechod Kremnické Bane je priechod sedlom v Kremnických vrchoch, severne od rovnomennej obce. Leží na horskom úseku cesty I/65 medzi križovatkou s I/9 v Ladomerskej Vieske a križovatkou s I/14 pri Turčianskych Tepliciach. Celková dĺžka tohto horského priechodu je , hoci horský terén so stúpaním je medzi Turčekom a Kremnicou. Pre Kremnicu je to jediná prístupová cesta okrem cesty III. triedy, ktorá vedie z obce Kopernica cez Lúčky. V budúcnosti bude dopravou horský priechod Kremnické Bane prekonávaný po R3, ktorá povedie približne v koridore súčasnej cesty. Je predpoklad, že sem bude presunutá aj trasa E77.
Cesta I. triedy 65D tvorí obchvat Martina a jej dĺžka je 6,814 km. Cestná komunikácia začína križovatkou s cestou I/65, nasleduje križovatka s cestou III/2144 a s III/2150. potom sa cesta končí križovatkou s cestou I/18.

</doc>
<doc id="253300" title="50 halierov (slovenská koruna)" url="https://sk.wikipedia.org/wiki?curid=253300">

Minca s nominálnou hodnotou 50 halierov bola minca meny slovenská koruna, ktorá na Slovensku platila ako jednotka úradnej meny od roku 1993 do roku 2008. V obehu bola ako platidlo ešte do 16. januára 2009.
Na lícovej strane zobrazovala vežu Devínskeho hradu, na rubovej strane slovenský znak, ako všetky ostatné mince slovenskej koruny. Existovali dve rôzne verzie mince, pričom obe obsahovali rovnaký motív, líšili sa iba rozmermi a použitým materiálom.
Prvá generácia bola vyrobená z ľahkého hliníkového plechu a mala väčšie rozmery ako minca s nominálnou hodnotou 1 Sk, priemer bol takmer totožný s priemerom mince 2 Sk.
Druhá generácia bola vyrobená zo zliatiny železa a medi, mala priemer 18,75 mm a hmotnosť 2,80 g.

</doc>
<doc id="271540" title="Lukáš Nachtman" url="https://sk.wikipedia.org/wiki?curid=271540">

Lukáš Nachtman (11. máj 1984, Praha) je český futbalový obranca, momentálne pôsobiaci v tíme Sokol Nespeky.
Začínal v piatich rokoch v Tempe Praha. Najvyššiu žiacku súťaž hral za Junior Praha. Od štrnástich rokov patril pražskej Slavii. Do ligového kádra bol zaradený v júli 2003. Od januára 2005 do januára 2006 bol na hosťovaní v Blšanoch. V júli 2006 sa opäť dostal do ligového kádra Slavie Praha. V roku 2007 prestúpil po ťažkom zranení kolena do tímu 2. slovenskej ligy Rimavská Sobota. V roku 2008 prestúpil do Slovana Bratislava s ktorým získal titul. V roku 2009 prišlo hosťovanie v Artmedia Bratislava kde si ale opäť poranil koleno. Aktuálne hrá v tíme Sokol Nespeky a je majiteľom pokerovej aplikácia PokerList.

</doc>
<doc id="286093" title="René Matlovič" url="https://sk.wikipedia.org/wiki?curid=286093">

Prof. RNDr. René Matlovič, PhD., LL.M (31. júl 1967, Prešov) je slovenský humánny geograf, člen výkonnej rady Slovenskej akreditačnej agentúry pre vysoké školstvo, bývalý rektor Prešovskej univerzity v Prešove a bývalý dekan Fakulty humanitných a prírodných vied Prešovskej univerzity v Prešove.
Absolvoval Prírodovedeckú fakultu Univerzity Komenského v Bratislave, odbor geografia a kartografia, kde bol žiakom významného teoretického geografa prof. RNDr. Jána Paulova, DrSc. (1934-2014). V roku 1997 obhájil v odbore humánna geografia dizertačnú prácu na Fakulte biológie a vied o Zemi Lodžskej univerzity v Poľsku. Jeho školiteľom bol popredný poľský humánny geograf prof. dr. hab. Stanislaw Liszewski (1940-2016). V roku 2000 sa habilitoval na Prírodovedeckej fakulte UK v Bratislave za docenta v odbore humánna a regionálna geografia. V roku 2007 bol vymenovaný za profesora v odbore geografia. V r. 2017 získal profesijný titul LL.M na Warsaw University of Management v odbore právo.
Na Prešovskej univerzite a jej inštitucionálnych predchodcoch pôsobil v r. 1990-2019, od r. 2004 vo funkcii profesora na katedre geografie a aplikovanej geoinformatiky. V r. 2000-2007 bol prodekanom fakulty pre vedu a doktorandské štúdium, v r. 2007-2015 rektorom Prešovskej univerzity v Prešove a v r. 2015-2019 dekanom Fakulty humanitných a prírodných vied. Prednášal aj na Filozofickej fakulte Prešovskej univerzity, Fakulte manažmentu Prešovskej univerzity a Prírodovedeckej fakulte Univerzity P.J. Šafárika v Košiciach. Bol tiež profesorom na Ústave sociológie a neskôr na Fakulte telesnej výchovy Rzeszowskej univerzity v Poľsku a hosťujúcim profesorom na Université des Sciences et Technologies de Lille vo Francúzsku. Prednášal aj na ďalších zahraničných univerzitách - Univerza v Mariboru (Slovinsko), Soochow University in Taipei (Taiwan), Tokyo International University (Japonsko) a University of Toronto (Canada) a absolvoval študijnú stáž na Oxford Academy for Education and Development. Od r. 2019 je členom a podpredsedom výkonnej rady Slovenskej akreditačnej agentúry pre vysoké školstvo v Bratislave a samostatným vedeckým pracovníkom na Geografickom ústave Slovenskej akadémie vied v Bratislave.
Vo svojej vedecko-výskumnej činnosti sa zameriava na komplexné štúdium intraurbánnych štruktúr s osobitným zreteľom na ich premeny v kontexte sociálno-ekonomickej transformácie, globalizácie, konceptu kvality života, demografické analýzy a prognózy, regionálne disparity na Slovensku, regionálny rozvoj a konkurencieschopnosť regiónov, religióznogeografický výskum, vývoj geografického myslenia na Slovensku v kontexte paradigmatického vývoja humánnej geografie. 
Je autorom 329 publikačných jednotiek, z toho 8 monografií, 145 pôvodných vedeckých prác, z toho 63 uverejnených v zahraničí. Eviduje 1 379 citácií a ohlasov, z toho 545 zahraničných a 484 indexovaných v citačných databázach WoS alebo Scopus. Vychoval 9 ukončených doktorandov. Viedol 3 medzinárodné výskumné projekty a 6 domácich grantových projektov. V r. 2006-2014 bol prezidentom Slovenskej geografickej spoločnosti pri SAV. Bol členom výkonného výboru EUGEO – európskej asociácie geografických spoločností, viceprezidentom ACEU - Aliancie stredo-východoeurópskych univerzít, členom pracovnej skupiny pre fyziku a vedy o Zemi a vesmíre Akreditačnej komisie – poradného orgánu Vlády SR, členom komisie VEGA č. 3 pre vedy o Zemi a vesmíre, členom spoločnej odborovej komisie doktorandského štúdia vo vednom odbore 13-03-9 regionálna geografia, členom vedeckých rád na iných vysokých školách – Technickej univerzity v Košiciach, Univerzity P. J. Šafárika v Košiciach, Katolíckej univerzity v Ružomberku, Trenčianskej univerzity A. Dubčeka v Trenčíne, Přírodovědecké fakulty Univerzity Palackého v Olomouci, Fakulty prírodných vied UKF v Nitre, Fakulty výrobných technológií v Prešove TU v Košiciach, Pedagogickej fakulty PU, Fakulty športu PU, Fakulty manažmentu PU, Zakarpatskej štátnej univerzity v Užhorode a Ústavu vedy a výskumu Univerzity M. Bela v Banskej Bystrici. Je členom Slovenského národného geografického komitétu a členom riadiaceho výboru komisie IGU "On the dynamic of economic spaces". Je hlavným redaktorom vedeckého časopisu Folia Geographica a členom redakčných rád vedeckých časopisov doma (Region Direct, Geografický časopis, Acta Geographica Universitatis Comenianae, Geografická revue, Acta Geoturistica) a v zahraničí – Peregrinus Cracoviensis , Journal of Innovation and Entrepreneurship, Prace Geograficzne UJ, Geografie – sborník České geografické společnosti, Acta Universitatis Lodziensis - Folia Geographica Socio-oeconomica, Czasopismo Geograficzne, Geojournal of Tourism and Geosites. V r. 2016-2019 bol podpredsedom KEGA - Kultúrnej a edukačnej grantovej agentúry. V r. 2018 mu bolo udelené čestné členstvo Poľskej geografickej spoločnosti.

</doc>
<doc id="294800" title="Dávid Skokan" url="https://sk.wikipedia.org/wiki?curid=294800">

Dávid Skokan (6. december 1988, Poprad) je slovenský hokejový útočník.
V seniorskej kategórii začal hrávať za hokejový klub HK ŠKP Poprad. Následne odišiel do zámoria, kde odohral tri sezóny za klub Rimouski Oceanic v QMJHL. Po pôsobení v zámorí sa vrátil do Popradu, aby pred sezónou 2009/2010 prestúpil do klubu HC Slovan Bratislava. V tej istej sezóne dostal aj premiérovú pozvánku do reprezentácie na Nemecký Pohár. Bol draftovaný klubom New York Rangers v roku 2007 v 7. kole ako 193. v poradí. V sezóne 2012/13 sa vrátil do Popradu, ale v priebehu sezóny prestúpil do českého klubu HC Slavia Praha, hrajúceho najvyššiu súťaž.
Zúčastnil sa dvoch Majstrovstiev sveta juniorov do 20 rokov a to v rokoch 2006 a 2008

</doc>
<doc id="362022" title="Slovenské národné inline hokejové družstvo mužov" url="https://sk.wikipedia.org/wiki?curid=362022">

Slovenské národné inline hokejové družstvo je mužský národný tím Slovenska, ktorý ho reprezentuje v medzinárodných inline hokejových súťažiach a zápasoch. Funguje pod záštitou Slovenského zväzu ľadového hokeja (SZĽH) od roku 1996. Každoročne reprezentuje Slovensko na majstrovstvách sveta IIHF, na ktorých sa zúčastňuje nepretržite od roku 1998. Najväčší úspech sa mu podaril v roku 2008, keď na šampionáte na domácej pôde získal striebornú medailu.
Toto je zostava družstva mužov na MS 2017.

</doc>
<doc id="362914" title="Oblievačka" url="https://sk.wikipedia.org/wiki?curid=362914">

Oblievačka (iné názvy: polievačka, kúpanie, kúpačka, kuparska) je zvyk (na Slovensku najmä na východe) spočívajúci v polievaní dievčat a mladých žien vodou (alebo voňavkou) na Veľkonočný pondelok (a utorok). V niektorých oblastiach Európy (vrátane napr. juhozápadného Slovenska) je vždy spojená so šibačkou - preto pozri aj článok o šibačke.
Zvyky spojené s oblievaním na Slovensku.
Slovenskom prechádza európska kultúrna hranica rozdeľujúca východné a západné zvyky, ku ktorým sa vzťahuje aj kúpanie a oblievanie. To sa zaraďuje k východnému Slovensku, kým šibanie je západoeurópskou tradíciou. Kúpanie vodou malo mladým ženám dievčatám zabezpečiť plodnosť, zdravie a krásu. Výraznejšie rozdiely v uplatňovaní týchto veľkonočných zvykov boli viditeľné do 50. rokov, potom sa začali zjednocovať.
V niektorých oblastiach Slovenska (napr. na Ponitrí, na Kysuciach) mládenci začali s oblievačkou už vo Veľkonočnú nedeľu popoludní pokračujúc na Veľkonočný pondelok popoludní. Kupači boli pohostení zvyčajne mäsom, koláčmi, pálenkou a za odmenu dostávali od dievčat maľované vajíčka (kraslice) alebo peniaze. Pondelokové dopoludnie bolo ako oblievací čas vyhradené pre menších chlapcov. Kupači boli často sprevádzaní hudobníkmi. Na oblievanie používali mládenci na Ponitrí vlastnoručne zhotovené drevené striekačky.
O veľkonočnom zvyku oblievania písal aj slovenský autor z 19. storočia Ján Kollár. V diele "Národnie spievanky 1 – Piesne a zlomky z mytologického ohľadu pamätné ".
"Kúpanie sa deje v pondelok a v utorok veľkonočný; v pondelok oblievajú mládenci dievčatá a v utorok dievčatá mládencov, raz skromne ružovou vodkou zo skleničky, raz hojne obyčajnou vodou z veľkej nádoby. Niekde, najmä na dedinách dievku celú aj do studne, potoka alebo jazera hodia. … Oblievačka zdá sa byť tiež pohanskoslovanský pozostatok, ktorého cieľ a význam nevieme."
S veľkonočnou oblievačkou je spájaná aj zábava, ktorá sa konala v pondelok večer. Usporadúvali ju mládenci za peniaze, ktoré dostali za oblievanie. Pozvané boli dospelé dievčatá a ich matky, ktoré prinášali „cesť“. Išlo o takzvanú poctu alebo česť pozostávajúcu z peňazí a jedla – väčšinou čerstvého chleba, slaniny, klobásy, vajíčok. V prípade, že niektorá z matiek nepriniesla nič, stala sa terčom posmešných výkrikov typu "cesť pýta jesť." Následne mládenci ponúkli matky pálenkou a tancovali s nimi v tanečnom kole.
Tento spôsob polievania v poslednom období postupne zanikal. Dnes sa polieva iba menším množstvom vody, namiesto vedier sa používajú iba hrnčeky alebo fľaštičky. Do popredia sa dostáva polievanie parfumom alebo kolínskou vodou. Zmenil sa aj samotný význam veľkonočnej oblievačky a do popredia vystupuje skôr zábavná funkcia.
Počas veľkonočných zvykov šibania a oblievania chlapci recitovali veršovanky. Išlo o krátke ľudové básničky so súvisiacou tematikou. Odkazovali nielen na samotné polievanie, ale naznačovali aj formu odmeny v podobe jedla, veľkonočných vajíčok alebo peňazí. Na Myjave chlapci recitovali nasledovne.
Príkladom veršovačky oblasti Oravy sú nasledovné verše.
Veľkonočný zvyk oblievania pokračoval v určitom zmysle aj v utorok. V tento deň sa situácia obrátila a dievčatá a mladé ženy oblievali mládencov, ktorých na ulici stretli. Pravidlom bolo, že išlo o mužov mladších ako päťdesiat rokov. Na rozdiel od mládencov, dievčatá v utorok nedostávali žiadnu odmenu.

</doc>
<doc id="369089" title="Jon Voight" url="https://sk.wikipedia.org/wiki?curid=369089">

Jonathan Vincent „Jon“ Voight (29. december 1938, Yonkers, New York) je americký herec. Získal Cenu Akadémie Oscar za najlepší herecký výkon vo filme Návrat domov z roku 1978, nominovaný bol štyrikrát a získal tri Golden Globe Awards (Zlaté glóbusy) z deviatich nominácií. Už v roku 1969 zaujal svojou štvrtou snímkou, kde si zahral hlavnú postavu v dnes už legendárnom oscarovom filme Polnočný kovboj.
Jon Voight sa narodil v Yonkers v štáte New York ako syn Barbary (rodenej Kamp; 1910 – 1995) a Elmera Voighta (1909 – 1973), profesionálneho hráča golfu. Má dvoch bratov, Barryho Voighta (1937), bývalého vulkanológa na Pennsylvania State University a Wesleyho Voighta (1940), vystupujúceho pod menom Chip Taylor, speváka a skladateľa, ktorý skomponoval skladby ako „Wild Thing“ a „Angel of the Morning“. Voightov starý otec z otcovej strany, George Voytka, bol slovenský prisťahovalec z Košíc. Jeho starý otec z matkinej strany a jeho rodina boli prisťahovalcami z Nemecka.
Je otcom herečky Angeliny Jolie.
Už za svoj štvrtý film Polnočný kovboj bol v roku 1969 nominovaný na Cenu akadémie. Hoci podobne, ako jeho kolega, Dustin Hoffman, cenu nezískal, ako štart k raketovému úspechu mu film poslúžil dostatočne.
V roku 1979 získal Oscara za hlavnú postavu vo vojnovej dráme "Návrat domov" a po tretí raz zaznelo jeho meno na Oscarovi v roku 1986, kedy bol nominovaný za akčný triler Splašený vlak.
Z novších filmov je možné vidieť Voighta v , Anaconde, Vyvolávačovi dažďa, Nepriateľa štátu, alebo v Pearl Harbor. Bratislavčania ho mohli pri troške šťastia uvidieť na ulici, keď tu v roku 2001 nakrúcal vysokorozpočtový televízny seriál Povstanie (Uprising). V biografickom filme "Ali", ktorý preňho predstavoval štvrtý súboj s Oscarmi, hral športového komentátora Howarda Cosella. Cossell bol v skutočnosti veľký kamarát Muhammada Aliho a Voight sa osobne s Alim stretol v období, kedy žal ovácie za výkon v "Polnočnom kovbojovi".

</doc>
<doc id="377742" title="Konžský slobodný štát" url="https://sk.wikipedia.org/wiki?curid=377742">

Konžský slobodný štát (iné názvy: Slobodný konžský štát, Slobodný štát Kongo, Nezávislý štát Kongo, Nezávislý konžský štát; fr. "État indépendant du Congo") bolo v rokoch 1885 až 1908 nezávislé kráľovstvo, ktoré belgický kráľ Leopold II. pretvoril z územia povodia Konga na svoj vlastný majetok. V roku 1908 belgický parlament prebral od kráľa kontrolu nad územím ako belgickou kolóniou, pretože režim nastolený v Slobodnom konžskom štáte sa vyznačoval nevídanou brutalitou a takisto nedokázal spravovať toto obrovské územie. Odhaduje sa, že počas trvania Slobodného konžského štátu zomrelo okolo 10 miliónov obyvateľov na občianske nepokoje, hlad a choroby, z ktorých šírenia je dokonca obvinený režim. 
Európske objavovanie a ovládnutie Konga prebiehalo zhruba od roku 1870 do 20. rokov 20. storočia - prvým bol sir Henry Morton Stanley, ktorého sponzoroval belgický kráľ Leopold II., ktorý túžil po Kongu ako kolónii. Ako predseda Association Internationale Africaine poštval jedného európskeho rivala proti druhému. Formálne získal teritórium Kongo na konferencii v Berlíne v roku 1885. Leopold urobil z územia svoj vlastný majetok a pomenoval ho Slobodný štát Kongo. Leopoldov režim začal v Kongu realizovať rôzne projekty ako napríklad stavbu železnice od pobrežia do Leopoldville (dnes Kinshasa), ktorej dokončenie trvalo roky. Takmer všetky tieto projekty boli zamerané na čo najväčšie vyťaženie kapitálu z kolónie, čo viedlo k surovému vykorisťovaniu Afričanov. V „Slobodnom štáte“ bolo miestne obyvateľstvo využívané najmä na zber gumy, ktorá mala stúpajúcu hodnotu v dôsledku rastúceho trhu s gumenými pneumatikami. Na predaji gumy zarobil Leopold obrovskú sumu peňazí, vďaka čomu postavil mnoho budov v Bruseli a Ostende na oslavu svojej osoby a krajiny. Len medzi rokmi 1885 a 1908 zahynul milión Konžanov v dôsledku vykorisťovania a chorôb. Vládna komisia neskôr prišla k záveru, že populácia v Kongu sa počas tohto obdobia zmenšila možno o polovicu; no v oblasti nebolo urobené žiadne systematické sčítanie ľudu až do roku 1920. Na presadenie výrobných kvót na gumu bola povolaná Force Publique (FP). FP bola armáda, avšak jej cieľ nebol brániť krajinu ale terorizovať domorodých obyvateľov.
Činnosť úradov v Slobodnom štáte Kongo vzbudila medzinárodnú kritiku. Protesty vedené E.D. Morelom, britským diplomatom Rogerom Casementom a taktiež známym spisovateľom Markom Twainom, ktorý vo svojom reporte v roku 1904 odsúdil miestne praktiky. Román Josepha Conrada "Srdce Temnoty" sa odohráva v Slobodnom štáte Kongo.
V roku 1908 Belgický parlament po počiatočnom odmietaní podľahol medzinárodnej kritike (najmä zo strany Veľkej Británie) a prebral od kráľa kontrolu nad územím ako belgickou kolóniou. Od tej chvíle bolo Belgické Kongo spravované belgickým parlamentom.
Afrika mala v roku 1900 medzi 90 až 133 miliónmi obyvateľov a tak počet obetí v Slobodnom konžskom štáte, ktorý sa odhaduje na 10 miliónov, tvorí významný podiel. Belgickí vojaci sa takisto vyznačovali nebývalou brutalitou. Každá dedina mala kvóty, koľko gumy musí pre kolonizátorov zabezpečiť, čo spôsobovalo, že si medzi sebou gumu kradli. Keď dedina kvóty nesplnila, vojaci ich mali zabiť a doniesť odseknuté pravé ruky na veliteľstvo ako dôkaz, že dedinčanov zabili. Niekedy však vojaci podvádzali a dedinčana nezabili, iba mu odsekli pravú ruku. 

</doc>
<doc id="460343" title="AZ (futbalový klub)" url="https://sk.wikipedia.org/wiki?curid=460343">

AZ je holandský klub sídliaci v meste Alkmaar. Klub momentálne hrá najvyššiu holandskú futbalovú ligu Eredivisie. AZ bol založený v roku 1967 pod názvom "AZ 67" a vydržal až do roku 1986 keď bol zmenený na AZ. Medzinárodne je však známy ako AZ Alkmaar. Svoje domáce zápasy hrá na štadióne AFAS Stadion s kapacitou 17,000 miest. 
Najväčšími úspechmi klubu je 3-násobné víťazstvo v holandskom pohári KNVB Cup a 2x sa stal víťazmi najvyššej domácej ligy. 
 

</doc>
<doc id="474193" title="HC Košice v sezóne 1993/1994" url="https://sk.wikipedia.org/wiki?curid=474193">

HC Košice v sezóne 1993/1994 hrali svoju 30. sezónu v rade na najvyššej možnej úrovni v Česko-Slovensku. Po rozpade federácie sa každý vybral svojou cestou. Táto sezóna bola pre klub a celý slovenský hokej zároveň premiérou najvyššej slovenskej hokejovej súťaže.
Ligu tvorilo 10 účastníkov. Štyri kluby, ktoré hrali v predchádzajúcej sezóne Federálnu hokejová liga (Dukla Trenčín, HC Košice, HC Poprad a ŠK Slovan Bratislava). Zvyšné 6 mužstvá boli tímy, ktoré v sezóne 1992/1993 1. slovenskej národnej hokejovej ligy obsadili prvých 6 pozícii. Medzi nimi bol HC Nitra, HK 32 Liptovský Mikuláš, Martimex ZŤS Martin, ZPA Prešov, ZTK Zvolen a HK Spišská Nová Ves."Oceliari" mali v tíme až 17 odchovancov. Ostatok doplňovali hráči z mužstiev Prešova, Popradu, Liptovského Mikuláša, Banskej Bystrice a Kladna. Keď skončilo príprava veľká časť mladých hráčov odišla na hosťovanie do Prešov respektíve Michaloviec.HC Košice v prvej sezóne extraligy skončili na druhom mieste po základnej časti o 3 body za trenčianskou duklou. Vstrelili najviac gólov (167g) celej základnej časti a mali spolu so Slovan Bratislava druhú najlepšiu obranu(93g).V semifinále narazili na Slovan Bratislava. Séria sa skončila úspešnejšie pre "východniarov", keď celú sériu vyhrali 3:2 a postúpili do finále.Vo finále však košičania toľko štastia nemali, hoci vo finálovej sérii vyhrávali 2:1 na zápasy a mali majstrovský mečbal, ktorý nevyužili. Dukla Trenčín dokázala sériu otočiť vo svoj prospech a stali sa tým prvým majstrom Slovenska v ľadovom hokeji, Košice naopak prvým vicemajstrom Slovenska v ľadovom hokeji.Z najvyššej súťaže zostúpil tím ZTK Zvolen.
Ligu hralo 10 klubov. Liga sa hrala na dve časti, základnú a play-off. Počas základnej časti každý s odohral 2 zápasy vonku a 2 zápasy doma. Prví štyria postupovali do play-off hraného na 3 víťazné zápasy. Porazení semifinalisti hrali zápasy o 3.miesto na 2 víťazné stretnutia.
Hrubým písmom sú označené zápasy hrané Doma
"*výsledky sú uvádzané ako počet víťazných zápasov v sérii, ktorá sa hrala na 3. víťazné zápasy"
Premiérového ročníka Slovenského pohára sa zúčastnilo všetkých 10 extraligových klubov. Kluby boli rozdelené do dvoch skupín po päť tímov, v ktorých odohrali systémom každý s každým 1 zápas doma a 1 zápas vonku. Víťazi skupín sa stretli v jednozápasovom finále, ktoré sa odohralo 13. marca 1994 v Trnave a jeho víťaz získal Slovenský pohár.

</doc>
<doc id="480658" title="Tromba" url="https://sk.wikipedia.org/wiki?curid=480658">

Tromba (v niektorých kontextoch nevhodne nazývaná aj smršť) je.
Existujú nasledujúce tromby v širšom zmysle .
Iné delenie tromb v širšom zmysle je nasledovné .
Tromba jednoznačne nespĺňajúca definíciu tornáda (t. j. najmä malá tromba a pseudotornádická tromba) sa nazýva netornádická tromba.
Termín tromba do českej meteorológie zaviedol prevzatím z nemčiny (konkrétne od Wegenera) meteorológ Stanislav Hanzlík . Do nemčiny sa slovo dostalo z francúzštiny (trombe).

</doc>
<doc id="480849" title="Frances McDormandová" url="https://sk.wikipedia.org/wiki?curid=480849">

Frances Louise McDormand (23. jún 1957 Chicago, Illinois, USA) je americká herečka, je držiteľkou viacerých filmových ocenení vrátane dvoch cien Academy Awards, dvoch cien Primetime Emmy a Tony Awards. Je jednou z mála herečiek, ktorá získala Triple Crown of Acting. 
McDormandová sa narodila ako Cynthia Ann Smith v Gibson City, v štáte Illinois. Ako ročnú si ju adoptovali rodičia Noreen a Vernon McDormandoví, fffktorí ju pomenovali Frances Louise McDormand. Okrem nej, si McDormandoví adoptovali aj jej dvoch ďalších súrodencov, Dorothy a Kennetha. 
V roku 1979 získala bakalársky titul v odbore divadlo na Bethany College, v Západnej Virgínii a v roku 1982 získala magisterský titul na Univerzite Yale, kde študovala drámu. Jej spolubývajúcou na internáte bola herečka Holly Hunter. 
V roku 1984 debutovala vo filme "Blood Simple", ktorí režírovali bratia Coenoví. McDormandová si vo filme zahrala hlavnú úlohu. V roku 1987 si zahrala po boku Holly Hunter, Nicolasa Cagea a Johna Goodmana, vo filme "Zmätky v Arizone". V roku 1988 si zahrala v dráme "Horiace Mississippi", kde za svoj herecký výkon získala prvú nomináciu na Academy Awards. 
Menšiu rolu hrala vo filme "Krátke strihy", z roku 1993 a vo filme "Za hranicami Rangúnu", z roku 1995. O rok neskôr bola obsadená do filmu "Fargo", kde stvárnila tehotnú policajtku Marge Gunderson. Jej herecký výkon získal pozitívne ohlasy a obdržala cenu Academy Awards. Jej herecký výkon pozitívne chválil aj filmový kritik Rogert Ebert. 
Po boku herečky Kate Hudson, si zahrala vo filme "Na pokraji slávy", z roku 2000. Za herecký výkon vo filme obdržala cenu filmových kritikov v Los Angeles a na Floride. O rok neskôr si zahrala po boku Billyho Boba Thortona, vo filme "Muž, ktorý nebol". V roku 2003 sa objavila v romantickej komédii "Lepšie neskoro ako nikdy", kde si spolu s hereckým obsadením ako Diane Keaton, Jack Nicholson, Keanu Reeves či Amanda Peet. Spolu s Charlize Theron, Sissy Spacek a Jeremy Rennerom, si zahrala v dráme "Jej prípad", z roku 2005. O rok neskôr, si zahrala vo filme "Zbožňujem prachy!", kde za svoj herecký výkon získala cenu Independent Spirit Award, v kategórii Najlepší ženský herecký výkon vo vedľajšej úlohe. 
V roku 2011 si zahrala vo filme "Transformers - Temná strana Mesiaca." O rok neskôr prepožičala svoj hlas kapitánke Chantel DuBois, v animovanej rozprávke "Madagaskar 3". V roku 2014 účinkovala v štvordielnom televíznom seriáli "Olive Kitteridge", kde si zahrala po boku Billa Murraya, Zoe Kazan a Rachel Brosnahan. Za jej herecký výkon získala niekoľko hereckých ocenení, vrátene SAG, a Primetime Emmy Awards, čo z McDromandovej urobilo dvanástou herečkou v histórii, ktorá získala cenu Triple Crown of Acting, ktorú získalavajú herecké osobnosti po tom, čo obrdžia ceny ako Academy Awards, Primetime Emmy a Tony Awards. 
V roku 2017 stvárnila hlavnú postavu vo filme "Tri billboardy kúsok za Ebbingom", za ktorú obdržala svoju druhú cenu Academy Awards, ktorá však bola krátko po ceremoniáli ukradnutá. Tiež získala svoj prvý Zlatý glóbus a prvú cenu BAFTA. 
V roku 2020 produkovala spoločne s režisérkou Chloé Zhao film "Nomadland". Vo filme stvárnila tiež hlavú rolu, za ktorú bola nominovaná na Academy Awards a získala cenu BAFTA. 
V roku 1984 sa vydala za filmového režiséra Joela Coena. V roku 1995 si s Coenom adoptovali šesťmesačného syna Pedra McDormanda Coena, ktorý sa narodil v Paraguaji.

</doc>
<doc id="481305" title="B-S 4 Lány" url="https://sk.wikipedia.org/wiki?curid=481305">

B-S 4 „Lány“ je ťažký objekt československého opevnenia budovaného v rokoch 1935 – 1938 pozdĺž hraníc prvej Československej republiky. Je jedným z 8 ťažkých objektov postavených na predmostí Bratislavy a z 11 vybudovaných na území Slovenska vôbec. 
B-S 4 Lány je samostatný dvojpodlažný pechotný zrub II. triedy odolnosti vybudovaný v januári 1937. Jeho úlohou bolo brániť juhozápadný okraj Pečnianskeho lesa a predpolie zrubu B-S 3 na jednej strane, na strane druhej ostreľovať spolu s tzv. starými objektmi B-S 5a, 5b Viedenskú cestu a časť Kapitulského poľa, tvoriacich prístupovú bránu do Petržalky. 
Po výstavbe a finálnom dokončení mal zrub stálu osádku. Po Mníchovskej dohode 30. septembra 1938 bol objekt až do konca vojny obsadený nemeckou armádou. Z tohto obdobia pochádza aj najviac historických fotografií zrubu, okrem jeho výzoru dokumentujúcich aj jeho návštevu samotným Adolfom Hitlerom z 25. októbra 1938. B-S 4 Lány je podľa historických záznamov v Bratislave jediným a vôbec prvým ťažkým objektom čs. opevnenia, ktoré Hitler navštívil. Po skončení vojny bol objekt opustený, neskôr sčasti reaktivovaný a využívaný ČSĽA v rámci stálej ochrany hraníc počas studenej vojny. 
Po páde socializmu boli bunkre do konca 90. rokov postupne opustené a chátrali. Do roku 2005 z nich zmizlo všetko vnútorné vybavenie nevyčísliteľnej muzeálnej hodnoty. Od leta 2011 sa o B-S 4 Lány dobrovoľne stará občianske združenie Múzeum Petržalského opevnenia, ktoré objekt rekonštruuje do pôvodného stavu a sprístupňuje ho verejnosti.
Obvodovú prekážku zrubu s polomerom cca 50 m tvorila z čelnej vonkajšej strany 11 m široká ťažká prekážka, pozostávajúca z protitankových zábran a ostnatého drôtu na oceľových kolíkoch. Na obvodovú prekážku sa na oboch stranách zrubu napájala líniová. Vľavo ju tvorila 100 m dlhá protitanková priekopa prechádzajúca do ťažkých prekážok smerujúcim k objektu B-S 8, vpravo z časti ťažká a z časti ľahká (protipechotná) prekážka vedúca cez les k B-S 3. Vnútorný polkruh obvodovej prekážky uzatvárala ľahká pozostávajúca z ostnatého drôtu na oceľových kolíkoch.
Výzbroj zrubu tvoril protitankový kanón, 5 ťažkých a 6 ľahkých guľometov. 
Dvojča ťažkých guľometov vz. 37 s dostrelom 2500 m umiestnené v pravej strane zrubu nasmerovanej do Pečnianskeho lesa bránilo tento úsek pri prechode nepriateľskej pechoty. Druhé dvojča TK vz. 37 nachádzajúce sa v ľavej časti objektu spolu s protitankovým kanónom vz. 36 spriahnutým s TK vz. 37 strieľali do palebnej priehrady Kapitulského poľa a na Viedenskú cestu. 2 ľahké guľomety vz. 26 v pozorovacích zvonoch a 4 pod betónom s dostrelom 2000 m ostreľovali okolie bunkru a obvodovú prekážku po celej jej ploche. 
B-S 4 Lány sa nachádza na pravej strane Viedenskej cesty smerom na hraničný priechod Bratislava-Berg. Cca 300 m pred priechodom je vpravo parkovisko spolu s protipovodňovou hrádzou, po ktorej vedie Dunajská cyklistická cesta a po ktorej sa ešte cca 400 m späť po hrádzi dostanete do blízkosti objektu. Po hrádzi sa sem dá takisto dostať aj smerom od Incheby.

</doc>
<doc id="548221" title="Mike Nichols" url="https://sk.wikipedia.org/wiki?curid=548221">

Mike Nichols, rodným menom Michael Igor Peschkowsky (6. november 1931, Berlín, Nemecko – 19. november 2014, New York, New York, USA) bol americký filmový a divadelný režisér, herec a filmový producent. 
Svoju kariéru začal v 50. rokoch 20. storočia s improvizačnou kabaretnou skupinou "Compass Players", kde tvoril komediálnu dvojicu s Elaine May]. V roku 1968 získal Oscara za najlepšiu réžiu za film "Absolvent". Jeho ďalšími najznámejšími filmami sú "Kto sa bojí Virginie Woolfovej?", "Hlava 22", "Telesné vzťahy", "Silkwoodová" (kamera Miroslav Ondříček), "Podnikavé dievča", "Vtáčia klietka", "Na dotyk", "Súkromná vojna pána Wilsona" (jeho posledný film) a televízne minisérie "Anjeli v Amerike".
Patril len k niekoľkým ľuďom, ktorí získali Emmy, Grammy, Oscara a Cenu Tony. Jeho filmy získali 42 nominácií na Oscara a sedemkrát vyhrali.

</doc>
<doc id="560446" title="Gina Rodriguezová" url="https://sk.wikipedia.org/wiki?curid=560446">

Gina Alexis Rodriguez-LoCicero (rod. Rodriguez; 30. júl 1984, Chicago, Illinois, Spojené štáty) je americká herečka. Preslávila ju postava Jane Villanuevovej v komediálnom seriáli stanice The CW, "Jane the Virgin", vďaka ktorej získala 3 nominácie na Zlatý glóbus za najlepší ženský herecký výkon v seriáli (komédia/muzikál) a v roku 2015 túto kategóriu aj vyhrala. Tiež stvárnila postavu Majo Tenorio v hudobnej dráme "Filly Brown" a Beverly v telenovele "The Bold and the Beautiful."
Gina Rodriguezová sa narodila v Chicagu, ako najmladšia dcéra portorickým rodičom, Genarovi Rodríguezovi a Magali. Je najmladšia z troch sestier. V siedmich rokoch vystupovala so salsa tancom v súťaži Fantasia Juvenil. Gina vyrastala ako katolíčka a chodila na školu St. Ignatius College Prep. V sedemnástich rokoch pokračovala v tancovaní salsy. Keď mala 16 rokov, bola jednou z trinástich tínedžerov, ktorí boli prijatí na Columbia University's Theatrical Collaboration. Študovala umenie na newyorskej univerzite NYU's Tisch School of the Arts. Štyri roky trénovala v Atlantic Theater Company a Experimental Theatre Wing, a v roku 2006 úspešne vyštudovala bakalára umenia. Stvárnila Fridu Kahlo na svetovej premiére v britskom Casa Blue, v hre s názvom "The Last Moments in the Life of Frida Kahlo."

</doc>
<doc id="566974" title="BPzV" url="https://sk.wikipedia.org/wiki?curid=566974">

BPzV Svatava je československé bojové prieskumné obojživelné vozidlo určené k vedeniu prieskumnej alebo bojovej činnosti v tyle protivníka, skonštruované na základe bojového vozidla pechoty BVP-1. Jeho vývoj začal v roku 1984, a v roku 1987 bol vyrobený prvý prototyp a nasledujúci rok bol stroj zavedený do výzbroje Československej ľudovej armády. Jeho hlavná zbraň je kanón kalibru s napojeným guľometom, výzbroj ďalej tvorí protitankový raketový komplet 9K11 Maljutka, štyri pancierové päste RPG-75 a dvanásť ručných granátov. Vozidlo je vybavené vrhačom dymových granátov, nočným pozorovacím prístrojom, rádiolokátorom, rádiolokačným pátračom, navigačným zariadeným, prostriedky protichemického prieskumu, rádiostanicou a ďalším vybavením. Dokopy bolo vyrobených 200 kusov.
V roku 2013 Ministerstvo obrany SR predstavilo modernizáciu pôvodných, na Slovensku vyrábaných bojových vozidiel sovietskej konštrukcie BMP-2. Takto modernizované vozidlo dostalo označenie BVP-M2 SKCZ. Následné vojskové skúšky preukázali veľké problémy tejto modernizácie a ukázalo sa, že takáto rozsiahla modernizácia je slepou uličkou. Na základe neúspešných vojskových skúšiek, Ozbrojené sily Slovenskej republiky odmietli vozidlo zaradiť do výzbroje.
Ministerstvo obrany SR sa následne rozhodlo pre zmenu prístupu pri modernizácii vozidiel sovietskej konštrukcie radu BMP a pristúpilo k modernizácii 35 kusov vozidiel v menšom rozsahu. Celkovo bolo modernizovaných 18 vozidiel na štandard BPsVI (Bojové Prieskumné Vozidlo ISTAR) a 17 vozidiel na štandard BVP-M. Na modernizácií sa podieľali spoločnosti Konštrukta Defence, EVPÚ a MSM Land Systems Division Trenčín, súčasť spoločnosti MSM Group. BPsVI je určené pre prieskumný prápor ISTAR 2. prešovskej mechanizovanej brigády.
Modernizácia vozidla spočíva v generálnej oprave podvozku, vrátane motora a prevodového ústrojenstva, vozidlo prešlo kompletnou vnútornou ergonomickou prestavbou ‒ modernizovaný a humanizovaný bol kompletný interiér vozidla, vrátane osadenia nezávislého kúrenia a klimatizácie. Pôvodnú jednoosobovú vežu so kanónom 2A28 a ručne riadenou PTRS Maljutka nahradila gyroskopicky stabilizovaná bezposádková veže Turra 30 s rýchlopalným kanónom 2A42, guľometom PKTM kalibru a dvoma PTRS Konkurs. Veža pritom vie odpaľovať aj izraelské PTRS Spike. Zásoba vo veži vezenej munície je 330 ks pri munície a 600 ks pri nábojoch kalibru . Vodič ma k dispozícii nový periskopický kombinovaný pozorovací prístroj vodiča DND-5F. Osádka vozidla je spojená hovorovým zariadením RF-7800I americkej spoločnosti Harris. Súčasťou modernizácie je aj meteostanica a navigačné zariadenie Kestrel-5500. Gyroskopické stabilizovanie veže a systém riadenia paľby (SRP) so streleckým zameriavačom, výrazne zvyšuje presnosť streľby. Zameriavacie systémy sú vybavené infračervenou kamerou Tilde A z rozlíšením 640x480 pixelov od spoločnosti Leonardo a TV kamerou a laserovým diaľkomerom. Nový je aj detektor ožiarenia od Izraelskej firmy Elbit, ktorý spolupracuje s ôsmymi kusmi zadymovacích granátov a to v plne automatickom režime (SOFT-KILL). Zvýšená bola aj odolnosť spodnej časti (dna) proti účinkom mín a IED s tým, že posádka sedí na proti-mínových sedačkách s ochranou dľa úrovne 2 STANAG 4569. BPsVI získala aj pozemný rádiolokátor FLIR Ranger R20S s dosahom , ktorý na tuto vzdialenosť dokáže odhaliť idúce vozidlo alebo na pohybujúceho sa človeka. BPsVI môže vypúšťať drony RQ-11 Raven, ktorého súčasť je laserový značkovač a výdrž vo vzduchu je 60 – 90 minút. Rýchlosť letu dronu je /hod a dosah cca .

</doc>
<doc id="586020" title="Pavol Skalický" url="https://sk.wikipedia.org/wiki?curid=586020">

Pavol Skalický (9. október 1995, Gelnica) je slovenský hokejový reprezentant hrajúci na pozícii útočníka. V súčasnosti hrá KHL v slovenskom tíme HC Slovan Bratislava.
So seniorským hokejom začínal v tíme HK Spišská Nová Ves v 1. hokejovej lige. V extralige hral za tímy HK Orange 20 a HC Košice, s ktorými získal v sezóne 2013/2014 titul majstra najvyššej slovenskej hokejovej súťaže. Časť sezóny 2014/2015 pôsobil so Švédsku. 15 zápasov odohral za juniorský tím Örebro HK J20. Jeden zápas odohral aj za seniorský tím Örebro HK v najvyššej švédskej lige SHL.
Od sezóny 2015/2016 pôsobí v slovenskom tíme HC Slovan Bratislava hrajúcom medzinárodnú Kontinentálnu hokejovú ligu. Prvý zápas v KHL odohral 26. augusta 2015 proti Admiralu Vladivostok. Svoj prvý gól v KHL zaznamenal 17. októbra 2015 v zápase proti Jugre Chanty-Mansijsk. V priebehu sezóny 2015/2016 odohral 4 zápasy play-off aj za juniorský tím HC Slovan Bratislava U20 a stal sa majstrom extraligy juniorov.
V sezóne 2016/2017, po skončení základnej časti KHL, v ktorej sa nepodarilo Slovanu Bratislava postúpiť do play-off odohral zvyšok sezóny na hosťovaní v tíme slovenskej najvyššej súťaže HC 05 Banská Bystrica. V play-off bol vďaka 14 bodom (7+7) štvrtým najproduktívnejším hráčom tímu a výraznou mierou sa tak podieľal na zisku historicky prvého titulu pre HC 05 Banská Bystrica, ktorý získali 22.apríla 2017 po víťazstve nad HK Nitra 4:1 na zápasy.
V reprezentačnom drese debutoval v sezóne 2013/2014 na Majstrovstvých sveta hráčov do 20 rokov vo švédskom Malmö, kde slovenský tím skončil na 8. mieste.
Premiéru na Majstrovstvách sveta seniorov absolvoval v sezóne 2015/2016, keď ho tréner Zdeno Cíger nominoval na MS hraných v Moskve a Petrohrade. Prvý zápas na nich odohral 12.mája 2016 proti Bielorusku. 17.mája 2016 strelil v zápase proti USA svoj prvý gól na seniorských Majstrovstvách sveta. 
Slovensko reprezentoval aj na nasledujúcich Majstrovstvách sveta 2017 v nemeckom Kolíne, kde za slovenský tím odohral všetkých 7 zápasov. 

</doc>
<doc id="601969" title="Cyanopsitta" url="https://sk.wikipedia.org/wiki?curid=601969">

Cyanopsitta, po slovensky ara, je rod z čaľaďe papagájovité s jediným druhom ara sivomodrá ("Cyanopsitta spixii"). Dnes je už tento druh v prírode vyhynutý, prežil len v zajatí.
Dosahuje dĺžku tela a hmotnosť 360 gramov. Má čierny a nie tak robustný zobák ako iné ary. Tvárová lysina je menšia ako pri iných druhoch. Jej potravu tvoria z prevažnej časti rôzne orechy a semená.
Ara sivomodrá nikdy nebola veľmi bežná, v roku 1819 keď bola objavená, jej populácia čítala odhadom 180 jedincov. V 70. rokoch minulého storočia klesla populácia na 70 kusov, čo bol nanajvýš kritický stav, ale pre vzácnosť začal byť vyhľadávaným druhom chovateľov a bol nelegálne odchytávaný. Osadníci tvrdili, že za pokles populácie nemôžu len lovci ale aj včely dovezené z Afriky, ktoré zabíjali samice sediace na vajciach. Ďalej za to mohlo vyrubovanie galeriových lesov, čo bol pôvodný habitat. V roku 1984 zostali len štyri kusy, neskôr boli pozorované len tri. Posledný jedinec v prírode zmizol v roku 2000.
Plemennú knihu tohto papagája vedie Loro Parque Tenerife na Kanárskych ostrovoch, kde sa túto aru darí každoročne odchovávať. Najväčšiu chovnú skupinu ale chová chovná stanica Al Wabra v Katare, kde bolo ku koncu roka 2011 chovaných 56 jedincov. Dokopy v celosvetových chovoch sa nachádza v súčasnosti asi 120 kusov. V budúcnosti by sa mali odchované vtáky vracať do voľnej prírody, ale problém je v tom, že i keď sa darí druh odchovávať, len málo rodičovských párov sa dokáže o mladé postarať a väčšina je preto odchovaná ručne. Tieto mláďatá sú potom na ľudí zvyknuté, a často samé majú problém odchovať svoje mladé. Cez to však stanica Al Wabra zakúpila v roku 2009 pozemky farmy Concordia v brazílskej Bahii, kde bol druh naposledy videný v prírode a kde sa plánuje prvá introdukcia späť do prírody.
Arou sivomodrou sa inšpiroval animovaný film "Rio".

</doc>
<doc id="628623" title="Súkromná základná škola DSA Považská Bystrica" url="https://sk.wikipedia.org/wiki?curid=628623">

Súkromná základná škola DSA Považská Bystrica je škola, ktorej sa v roku 2016 novým zriaďovateľom stala slovenská vzdelávacia spoločnosť Deutsch-Slowakische Akademien (DSA), ktorá je súčasťou nemeckého vzdelávacieho koncernu Europäisches Bildungswerk für Beruf und Gesellschaft - EBG so sídlom v nemeckom Magdeburgu. EBG má tradíciu v oblasti vzdelávania od roku 1991 a v Nemecku prevádzkuje sieť 36 vzdelávacích inštitúcií od materskej škôlky až po univerzitu. Vďaka silnému nemeckému partnerovi s dlhoročnými skúsenosťami v oblasti vzdelávania, bola škola s novým zriaďovateľom schopná implementovať mnoho inovatívnych postupov v oblasti vzdelávania a zároveň došlo k zlepšeniu situácie aj v iných oblastiach ako obnova majetku školy, modernizácia technického vybavenia či diverzifikácia a optimalizácia ponúkaných študijných odborov.
Zmena zriaďovateľa a silné prepojenie školy DSA na nemeckú skupinu EBG prinieslo škole výrazné pozitívne impulzy pre prehĺbenie jej spolupráce so zahraničnými inštitúciami a školami. Samotní pedagogický zamestnanci školy podstupujú v spolupráci s EBG časté pracovné cesty do Nemecka, kde sa oboznamujú s novými postupmi vo vzdelávaní v rozličných vzdelávacích centrách patriacich do skupiny EBG. 
Najúspešnejší žiaci Súkromnej základnej školy DSA v Považskej Bystrici majú možnosť po ukončení povinnej školskej dochádzky pokračovať v štúdiu na strednej škole v Nemecku. Zaujímavé možnosti v tomto smere poskytuje inštitúcia Europäisches Studienkolleg der Wirtschaft na ktorej až 8% študentov tvoria práve zahraničný študenti, čo značne zvyšuje úspešnosť slovenských uchádzačov. 
Vzhľadom na medzinárodnú povahu zriaďovateľa je výrazne podporované aj jazykové vzdelávanie a SZŠ DSA v Považskej Bystrici. Okrem angličtiny ako prvého jazyka sa veľký dôraz kladie na nemčinu.
Rozvoj výchovno vzdelávacieho procesu na SZŠ DSA v Považskej Bystrici spočíva na troch pilieroch. Okrem spomínanej výučby cudzích jazykov je to dôraz na polytechnické vzdelávanie podporu športových aktivít v rámci celej medzinárodnej skupiny. Tieto priority vynútili na škole značné investície do materiálovo-technického vybavenia školy ako aj inovatívny prístup k samotnému procesu výučby. 
Investície do technického vybavenia tried priniesli zriadenie učební špecializovaných na výučbu jazykov, prírodovedných predmetov či informatiky, ale aj učebňu techniky. Momentálne je škola schopná realizovať výučbu cudzích jazykov modernou metódou jazykovej prípravy tzv. e-learning, založenú na konverzácii s rovesníkmi na partnerských školách v Nemecku, využitím formy videokonferencií.

</doc>
<doc id="629831" title="Pamätník neznámeho protifašistického bojovníka" url="https://sk.wikipedia.org/wiki?curid=629831">

Pamätník neznámeho protifašistického bojovníka je pamätník pripomínajúci obeti protifašistického odboja, ktorý sa nachádza na Námestí osloboditeľov v Košiciach oproti pamätníku vojakov Sovietskej armády. Pamätník bol vybudovaný na základe návrhu Ing. Karola Milerského a Viliama Columbyho. Autorom tohto sochárskeho diela je akademický sochár Vojtech Löffler. Výstavba bola uskutočnená v rokoch 1947 – 1948.
Pamätník bol slávnostne odhalený v roku 1948 v rámci osláv štvrtého výročia Slovenského národného povstania.
Pomník je tvorený pietnou obradnou sieňou, nad ktorou sa vypína jeden symbolický pilier. Sieň je umiestnená centrálne v polkruhu a z troch strán je ohradená železnými mrežami. V tejto obradnej sieni sú umiestnené dve postavy – československého vojaka a partizána s nápisom.
Pod nápisom medzi stojacimi figúrami je umiestnený znak Zväzu ľudových protifašistických bojovníkov ("SĽUB"). Znak je tvorený päťcípou hviezdou v ktorej je dlaň zovretá v prísažnom geste s nápisom „"SĽUB"“ a mečom s kladivom, ktoré sú umiestnené pod touto dlaňou.
V obradnej sieni sa taktiež nachádza aj symbolická tumba, kde je zobrazený československý štátny znak s nápisom.
Tento pamätník je zložený z trachytu, andezitu a travertínu a je národnou kultúrnou pamiatkou.

</doc>
<doc id="632074" title="Ivan Moody" url="https://sk.wikipedia.org/wiki?curid=632074">

Ivan L. Moody, rodným menom Ivan Lewis Greening (7. január 1980, Denver, Colorado, USA) je americký spevák pôsobiaci v rockovo-metalovej skupine Five Finger Death Punch. Známy je tiež svojím pôsobením v skupine Motograter. Ako herec hral v hororových filmoch, akými sú napríklad "Bled" alebo "The Devil's Carnival" v role klauna Hoba.
Ivan sa v roku 2001 presťahoval zo svojho rodného Denveru do Los Angeles, aby sa následne pripojil ku svojej prvej skupine s názvom Toiz. So skupinou v roku 2002 obišiel pár koncertov v okolí Los Angeles a dokonca vytvorili demonahrávku, ktorú však nikdy nevydali. V následujúcom roku sa Ivan rozlúčil so skupinou Toiz a pridáva sa k nu-metalovej skupine Motograter. V rovnakom roku vydávajú prvý album, ktorý niesol názov skupiny. Ešte v roku 2003 sa stihli zúčastniť legendárneho Ozzfestu, na ktorom hrali napríklad so skupinami ako Korn, Disturbed, Marilyn Manson, Slipknot alebo Killswitch Engage. V roku 2006 sa odohrali veľké zmeny v zostave skupiny a Ivan odchádza do skupiny Five Finger Death Punch, s ktorou zatiaľ vydal 6 albumov.
V roku 2012 Ivan odtajnil, že jeho problémy s alkoholom mali takmer za následok jeho vyhodenie zo skupiny. Ostatní členovia skupiny Five Finger Death Punch prestali odpovedať na jeho telefonáty a strácali často manažérov. Ivan dokonca vystupoval opitý a tvrdil, že si druhý deň na nič nespomína. Začal znižovať konzumáciu alkoholu, kým s tým prestal úplne. Povedal, že sa cítil ako narkoman a prestať s tým stojí veľké úsilie.

</doc>
<doc id="634725" title="Historická revue" url="https://sk.wikipedia.org/wiki?curid=634725">

Historická revue je slovenský vedecko-populárny časopis - mesačník o dejinách. Vydáva ho Slovenský archeologický a historický inštitút (skr. SAHI) prostredníctvom občianskeho združenia SAHI. Vychádza s podporou Ministerstva školstva SR.
Výbor OZ SAHI tvoria Mgr. Drahoslav Hulínek, PhD. a Mgr. Peter Valent. Šéfredaktorom je Mgr. Drahoslav Hulínek, PhD.
Prispievatelia do revue sú odborní spolupracovníci - slovenskí historici.
Revue vychádza od roku 1990, pôvodne v Slovenskom pedagogickom nakladateľstve a neskôr vo vydavateľstve Kleio. Neskôr časopis viackrát zmenil vydavateľa.

</doc>
<doc id="637573" title="Párok" url="https://sk.wikipedia.org/wiki?curid=637573">

Párok (spravidla uvádzané v množnom čísle, teda párky) je druh údeniny, ktorý je pripravovaný z jemne mletého (doska s otvormi ) bravčového, hydinového, teľacieho alebo hovädzieho mäsa, dochuteného pomerne jemným korením, soľou, čiernym korením a regionálne špecifickými zmesami. Táto zmes, často (ale nie vždy) s prídavkom múky, je narážaná do črievok s priemerom zvyčajne a pretáčaná na dĺžku 10 – 20 centimetrov po dvojiciach, ktoré dali výrobku jeho názov. Kratšie druhy sa označujú ako minipárky nebo koktailové párky. Moderná priemyselná výroba vyrába párky v súvislom pletenci, čím pôvodný názov stratil svoje opodstatnenie.
Za krajinu pôvodu párkov je označované Nemecko, konkrétne Frankfurt nad Mohanom, kde podľa záznamov kronikára Achilla Augusta Lersnera boli párky predávané už v roku 1487. Podľa tamojších cechovných pravidiel sa k ich výrobe používalo chudé mäso z boku (brato), ktoré dalo výrobku názov bratwurst. Výrobok sa rýchlo stal obľúbeným a napodobňovaným. Do Viedne zaviedol jeho výrobu mäsiar Johan Georg Lahner v roku 1805 a z Viedne sa obľuba párkov (označovaných ako viedenské) preniesla aj do Česka, kde získal párok značnú obľubu najmä vďaka Satrapovým výrobniam v Studenej a v Kostelci pri Jihlave.
Typické korenenie párku je (okrem čierneho korenia a soli) sladkou paprikou, muškátovým orieškom a novým korením pre jemné párky, rascou, štipľavou paprikou a niekedy aj cesnakom pre debrecínske párky alebo bielym korením, muškátovým kvetom a muškátovým orieškom pre frankfurtské párky.
Kuchynská úprava párkov je možná ohrievaním, opekaním alebo vzácnejšie nakladaním. Ohrievaný párok je šťavnatý, s napnutým črievkom, mäsovo červenej alebo nahnedlej farby, na skuse súdržný, s nevýraznou mozaikou diela. Obalové črievko sa zvyčajne nešúpe, s výnimkou párkov v celofánovom šúpacom (strip) črievku. Opečený párok by nemal vykazovať stopy tvorenia „chlebovej kôrky“.
Posun kvality párkov v Česku.
Česko-Slovensko prijalo po svojom vzniku do legislatívy rakúsko-uhorský potravinový kódex ("Codex Alimentarius Austriacus"), ktorý dbal na kvalitu potravín. Párky, ako aj všetky údeniny, sa vyrábali z mäsových zložiek a nemohli obsahovať nijaké cudzorodé látky s výnimkou soli, korenia, vody v povolenom množstve pri solení nastriekávaním, vitamínov či minerálnych látok pri povolenej fortifikácii. Za druhej svetovej vojny dochádzalo k používaniu náhrad, ale prevažne živočíšneho pôvodu. V povojnovom období sa obnovila solídna výroba, po roku 1948 boli vydané normy, ktoré stanovovali zloženie výrobkov. Pri nedostatku či prebytku niektorých druhov mias či tuku síce dochádzalo k občasnému porušovaniu týchto noriem, ale stále išlo o mäsový výrobok.
Podstatná zmena sa udiala v prvej polovici 90. rokov 20. storočia, kedy došlo k zrušeniu štátnych a odborových noriem na potraviny. Na českom trhu sa začali objavovať výrobky deklarované ako párky alebo klobásy, ktoré však obsahujú rôzne náhrady, ako je hydinový separát, škrob, rastlinné bielkoviny (sója), múka a podobne alebo majú vysoký obsah vody, zahusťovadiel, farbív a dochucovadiel.
Na Slovensku sú asi najznámejším druhom spišské parky. Spišské párky sa zrodili v Spišskom Podhradí na prelome 19. a 20. storočia. Pôvodne sa nazývali „podracké viršle“ a pri ich zrode stáli traja mäsiari: Michal Blaško, Karol Grieger a Štefan Varsányi. Po roku 1948 bolo mäsiarstvo Varsányiovcov zabavené komunistami, ale rodina pokračovala v tajnej výrobe aj naďalej. Podľa originálneho receptu sa spišské párky vopred nasolili a zmes pomletú najemno miesili iba ručne, plnili zásadne len do baraních črievok, potom sa stočili na 12 centimetrov dlhé párky a tie sa naukladali na lieskové paličky a dali do udiarne. Párky sa následne uvarili v horúcom dyme, tzv. hicovaním. V súčasnej dobe používajú výrobcovia rôzne náhrady a prídavné látky ako napríklad kože a hovädzie mäso.

</doc>
<doc id="641842" title="Barnabitská komisia" url="https://sk.wikipedia.org/wiki?curid=641842">

Barnabitská komisia bola rehabilitačná komisia vytvorená predsedníctvom ÚV KSČ s cieľom prešetriť proces s tzv. slovenskými buržoáznymi nacionalistami. Komisia bola ustanovená rozhodnutím z 26. júna 1963 na podnet predsedníctva ÚV KSS. Jej činnosť trvala až do konca roku 1963. Názov komisia dostala pre miesto jednaní jej členov – bývalý kláštor barnabitiek na Hradčanoch. Na čele komisie stál Jozef Lenárt, ktorý otázku buržoáznych nacionalistov riešil už aj v rámci Kolderovej komisie. Na jeseň 1963 sa ukázalo, že komisia sa zrejme odchýli od vyhlásení predchádzajúcich komisií. Z viacerých dôvodov v tomto období svoj zenit prežíval aj premiér Viliam Široký, ktorý sa tiež podieľal na procesoch proti tzv. buržoáznym nacionalistom. Prezident a stranícky vodca Antonín Novotný Širokého odmietol pre jeho prečiny podržať, čo viedlo k vzniku novej vlády. Na jej čelo sa postavil Lenárt, ktorého miesto člena a predsedu v komisii preto prebral Vladimír Koucký.
Komisia sa skladala z viacerých pracovníkov, zúčastnil sa na nej aj historik Karel Kaplan. Jednotliví pracovníci boli zaradení a rozoberali pôsobenie odsúdených podľa časových úsekov – pred druhou svetovou vojnou, v priebehu druhej svetovej vojny, pred februárom 1948 a po februári 1948. Na jeseň 1963 sa ukázalo, že komisia sa zrejme odchýli od vyhlásení predchádzajúcich komisií a odsúdených rehabilituje. Novotný, ktorý mal obavy zo smerovania komisie a z možného Husákovho mocenského vzostupu do komisie dosadil komunistov Bohuslava Laštovičku a Michala Sabolčíka, od ktorých podľa Karla Kaplana pravdepodobne očakával zvrátenie smerovania komisie, čo sa im však nepodarilo. Závery komisie boli prerokované 18. a 19. decembra 1963 na zasadnutí ÚV KSČ, ktoré schválilo rezolúciu "O preskúmaní kritiky buržoázneho nacionalizmu vznesenej na IX. zjazde KSS". Záver komisie viedol k rehabilitácii odsúdených (a medzitým právne amnestovaných) slovenských komunistov, medzi nimi najmä Gustáva Husáka, ale aj Ladislava Novomeského, Karola Šmidkeho, Vlada Clementisa, či ďalších.

</doc>
<doc id="654517" title="Štátny znak Československej socialistickej republiky" url="https://sk.wikipedia.org/wiki?curid=654517">

Štátny znak Československej socialistickej republiky bol štátnym znakom ČSR medzi rokmi 1960 až 1990.
V 50. rokoch 20. storočia sa v Česko-Slovensku začalo uvažovať o doplnení nových štátnych znakov. 16. októbra 1955 bol na vojenských plavidlách nahradený Malý štátny znak päťcípou červenou komunistickou hviezdou s levom z Malého štátneho znaku.
S premenovaním Česko-Slovenska 1960 (na Československú socialistickú republiku) sa určil len jeden štátny znak, a to "Štátny znak Československej socialistickej republiky". Znak bol používaný až do 23. apríla 1990.
Štátny znak mal tvar pavézskeho štítu. Znak ozdobovalo červené pozadie, na ktorom bol biely dvojchvostý lev. Na jeho hrudi sa nachádzal novozavedený štátny znak Slovenskej socialistickej republiky. Modrý vrch znázorňoval Kriváň a žltá horiaca vatra Slovenské národné povstanie. Nad levom sa nachádzala červená komunistická hviezda so žltým rámom. Autorom znaku bol Milan Hegar.
Úradný opis štátneho znaku bol podľa Ústavy Československej socialistickej republiky nasledovný.

</doc>
<doc id="660530" title="Cnosti teologické" url="https://sk.wikipedia.org/wiki?curid=660530">

Cnosti teologické alebo Tri hlavné cnosti (tal. "Virtù Cardinali e Teologali") je lunetová freska talianskeho renesančného maliara Raffaela Santiho z roku 1511 v miestnosti nazvanej "Stanza della Segnatura" v Apoštolskom paláci vo Vatikáne.
Úplný názov maľby "Kardinálske a teologické cnosti" poukazuje na mravné zásady, ktoré by mali charakterizovať každého duchovného - Statočnosť, Prezieravosť a Zdržanlivosť.
Monumentálna maľba, zaberajúca priestor lunety južnej steny, je súčasťou Raffaelovho cyklu fresiek, ktorých vytvorením umelca poveril pápež Július II.. Vznikla ako posledná v tejto miestosti (po freskách "Aténska škola", "Dišputa o Sviatosti oltárnej" a "Parnas").
Plochu lunety vypĺňa maľba, na ktorej umelec zachytil tri ženské postavy a päť postáv putti v jednoduchej krajine. Postavy žien personifikujú hlavné kardinálske (ľudské) cnosti; putti zasa predstavujú tri hlavné teologické (Božské) cnosti: Charitu, Nádej a Vieru.
Ženská postava v brnení úplne vľavo predstavuje Udatnosť (lat. "Fortitudo"). Ľavou rukou hladi leva a pravou sa pridržiava kmeňa čierneho duba. Dub symbolizuje silu; súčasne je odkazom na rodinu Della Rovere, z ktorej pochádzal Július II. Putti zľava predstavujúci Charitu odtrháva žalude z dubovej vetvičky.
Do stredu maľby Raffael umiestnil na podstavci sediacu postavu ženy v šatách s okrídlenou hlavou Gorgony na hrudi. Žena personifikujúca Prezieravosť ("Prudentia") pohľad upiera do zrkadla, ktoré drží v pravej ruke. Z nej na ňu hľadí tvár predstavujúca rímskeho boha Janusa. Rimania ho zobrazovali s dvoma tvárami, lebo podľa ich predstáv videl dopredu i dozadu (alegorizoval minulosť i budúcnosť, múdrosť i poznanie súčasne; tvár starého muža pozerá do minulosti, z ktorej čerpá skúsenosti, mladá tvár hľadí do budúcnosti v očakávaní nových poznatkov). Putti s horiacou pochodňou predstavuje cnosť Nádej.
Vpravo sedí Striedmosť ("Temperantia"). Drží uzdu Zdržanlivosti a sprevádza ju putti predstavujúci Vieru, ktorý pravou rukou ukazuje hore do neba.
Podľa starogréckeho filozofa Platóna okrem Udatnosti, Prezieravosti a Striedmosti existovala štvrtá kardinálska cnosť - Spravodlivosť ("Iustitia"). Tú však Raffael do tejto scény nezahrnul. Spravodlivosť, ktorá je z hierarchického hľadiska považovaná za vyššiu ako ostatné cnosti, namaľoval osobitne v jednom z medailónov klenby. Odkazuje na ňu ženská postava držiaca váhy a meč priamo nad lunetou. 
Pod maľbou "Cnosti" je stena pri okne miestnosti pokrytá dvoma ďalšími freskami. Na maľbe vľavo, navrhnutej Raffaelom no prevedenej jeho maliarskou školou, vidíme byzantského cisára Justiniána ako z rúk právnika Flavia Triboniana berie knihu obsahujúcu spis "Digesta" (ide o jeden zo spisov cisárovho občianskeho zákonníka známeho ako "Corpus iuris civilis"). Pendantom tejto maľby je na pravej strane okna freska (autorom bol sám Raffael), na ktorej pápež Gregor IX. (s portrétnymi črtami Júliusa II.) prijíma od Raimunda de Peñafort, dominikánskeho mnícha, kódex kanonického práva známy ako "Liber extra". 

</doc>
<doc id="665109" title="Samu Haber" url="https://sk.wikipedia.org/wiki?curid=665109">

Samu Aleksi Haber (2. apríl 1976, Helsinki, Fínsko) je fínsky spevák, gitarista a skladateľ. Je hlavným spevákom a frontmanom pop rockovej skupiny Sunrise Avenue.
Haber v roku 1992 založil skupinu Sunrise so svojím priateľom Janom Hohenthalom. Hohenthal odišiel zo skupiny v roku 2002, keď sa chcel sústrediť na svoju sólovú kariéru. V roku 2002 Haber zmenil názov skupiny na Sunrise Avenue. V rokoch 2002 až 2005 navštívil Haber 102 nahrávacích spoločností a agentov, ktorí sa snažili nájsť vydavateľstvo pre hudbu Sunrise Avenue. Prvý album vznikol za finančnej pomoci Haberovho priateľa Mikka Virtala, ktorý predal svoj dom, aby zaplatil náklady na štúdio.
Haber je fanúšikom ľadového hokeja a jeho obľúbeným tímom je Helsingfors IFK. Haber hrával hokej za Espoon Kiekkoseura do 14 rokov ako obranca a zúčastňoval turnajov aj v Kanade a USA. Medzi ďalšie Haberove záľuby patrí tréning so závažím a jogging.
Haberova skupina Sunrise Avenue vydala tri štúdiové albumy, z ktorých sa predalo viac ako 2 000 000 kópií a 2 000 000 singlov po celom svete. Haber je hlavným textárom Sunrise Avenue a všetky piesne skupiny napísal sám alebo s producentom a skladateľom. Posledný medzinárodný hit, „Hollywood Hills“, Haber napísal sám.
Haber pracuje ako co-manager pre nové fínske hudobné skupiny a umelcov spolu s CoMusic Management. V rokoch 2007 a 2010 vlastnil štúdio Sonic Kitchen s producentmi Jukkom Backlundom a Akuom Sinivalom. Haberov vojenský status je seržant fínskeho námorníctva.
Rodina Haberovho otca je z Nemecka, ale jeho rodina vždy žila vo Fínsku.
Haber má jednu sestru Sannu (23. január 1978) a jedného brata Santtu (29. január 1989).
V roku 2020, Haber sa spojil s Reom Garveym ako trénerský tím dvoch na tému "The Voice of Germany", vyhral sezónu, ale bol aj sólovým trénerom v rokoch 2013, 2014, 2016 a 2017.

</doc>
<doc id="665811" title="Plochá dráha" url="https://sk.wikipedia.org/wiki?curid=665811">

Plochá dráha je motocyklový šport, ktorý sa jazdí na plochodrážnych špeciáloch a na to vytvorených ováloch. Poznáme krátku a dlhú plochú dráhu. Tento šport sa dá jazdiť aj v zime na upravených kolesách.
Plochodrážny špeciál je motorka, ktorá dokáže zrýchliť z 0 km/hod na 100 km/hod za 2,2 sekundy. Najväčšia dosahujúca rýchlosť atakuje 130 km/hod. Vyrába sa v prevedení JAWA a GM. Má jeden valec, 500 cm³ a výkon približne 60 kW. Jazdí na špeciálne palivo metanol a nemá brzdy. Hmotnosť toho stroje je 77 kg.
Plochá dráha na Slovensku.
Prvá plochá dráha na Slovensku vznikla v roku 1931 v Košiciach. Od vtedy sa tento šport dostal na ďalších 10 štadiónov. Plochá dráha sa jazdila: Košiciach, Bratislave, Piešťanoch, Zohore, Partizánskom, Banskej Bystrici, Spišskej Novej Vsi a Poprade. 
História tohto športu sa v malom mestečku na Pohroní začala písať v roku 1953. Odvtedy tu bolo zorganizovaných 303 pretekov rôzneho významu, medzi nimi aj 29 pretekov majstrovstiev sveta, či Európy. Práve Žarnovica bola v roku 1994 svedkom historicky prvých pretekov majstrovstiev sveta v motocyklovom športe v samostatnom Slovensku.
„Za toto dlhé obdobie tu štartovali pretekári prakticky z celého sveta od Nového Zélandu, Austrálie, cez USA, Veľkú Britániu, Dánsko, Švédsko, Fínsko, Lotyšsko, Nemecko, Rakúsko, Ukrajinu po najvzdialenejšie kúty Ruska. Takmer 1200 pretekárov zo štyroch desiatok krajín malo tú možnosť vyskúšať si žarnovickú dráhu počas pretekov. Nechýbali medzi nimi majstri sveta, Európy, národní šampióni, ale ani začínajúci jazdci, ktorí zbierali skúsenosti.“
Založenie Speedway Clubu Žarnovica bol reakciou na stav plochej dráhy na Slovensku, čiže v Žarnovici. Nespokojnosť ľudí pohybujúcich sa okolo plochej dráhy, fanúšikov, podnikateľov a v konečnom dôsledku aj vedenia mesta Žarnovica, vyústila do spomínanej iniciatívy.
V nedeľu, 19. decembra 2010 sa konala ustanovujúca výborová schôdza nového klubu, kde bolo zvolené vedenie a schválené zloženie výboru.
Najúspešnejší jazdec plochej dráhy zo Slovenska. Narodil sa v Žarnovici a jeho otcom je bývalý jazde plochej dráhy Zdeno Vaculík. 
Preteky na plochej dráhe boli vždy v jeho krvi. Svoje dobrodružstvo s týmto krásnym, aj keď riskantným športom začal ako deväťročný! Vo veku pätnástich rokov dostal Martin Vaculík oficiálnu licenciu na ploché dráhy a začal svoju kariéru, ktorá trvá dodnes. Ako sedemnásťročný už mal na svojom účte individuálne majstrovstvo z Česka, ktoré dosiahol nielen ako prvý Slovák v histórii, ale predovšetkým ako najmladší hráč. To bol iba začiatok Martinových úspechov.
Každý rok znamená pre Martina nové príležitosti, ktoré veľmi dobre využíva. Na Majstrovstvách sveta juniorov sa umiestnil na siedmom mieste. . V roku 2011 bol na štvrtom mieste v Grand Prix Qualification Finals, vďaka čomu sa stal rezervou na sezónu 2012 v boji o titul Majstra sveta. Túto príležitosť využil a už 23. júna 2012, keď debutoval na GP, kde zvíťazil na dráhe v Gorzowie Wielkopolskim.
Jeho klubová cesta bola kľukatá a počas niekoľkých rokov bol videný vo farbách mnohých klubov. Svoju kariéru začal v klube Slany. Po nejakej dobe ho ambície posunuli ďalej a presťahoval sa do Mšeno, kde dosiahol klubové víťazstvo v Extra League. V Poľsku a Švédsku bol silným bodom svojich tímov. Prvýkrát sa stal členom tímu vo svojej krajine, keď sa pripojil k novozaloženému klubu Speedway Žarnovica, kde zastupoval Slovensko v Jadranskej lige.

</doc>
<doc id="666829" title="Majstrovstvá Európy v ľadovom hokeji hráčov do 18 rokov 1998" url="https://sk.wikipedia.org/wiki?curid=666829">

Majstrovstvá Európy v ľadovom hokeji hráčov do 18 rokov 1998 boli 31. a posledné juniorské majstrovstvá Európy v ľadovom hokeji. Konali sa od 11. do 19. apríla 1998 vo švédskych mestách Mora a Malung. V ďalšom roku bola súťaž nahradená Majstrovstvami sveta hráčov do 18 rokov.
Skupina "A" ME 1998.
Nórsko vyhralo 2 : 1 na zápasy a skončilo na 7. mieste.
Žiaden tím nezostúpil. K týmto ôsmim účastníkom sa pridali ako víťaz ME Skupiny "B" a , aby vytvorili najvyššiu divíziu (Skupinu "A") Majstrovstiev sveta do 18 rokov 1999.
Skupina "B" ME 1998.
Turnaj Skupiny "B" ME 1998 sa hral vo Füssene a Memmingene v Nemecku od 5. do 12. apríla 1998.
Francúzsko vyhralo 2 : 0 na zápasy a skončilo na 7. mieste.
Nemecko postúpilo do Skupiny "A" MS 1999. K ostatným siedmim účastníkom sa pridalo ako víťaz ME Skupiny "C", aby vytvorili druhú najvyššiu divíziu (Skupinu "B") Majstrovstiev sveta do 18 rokov 1999.
Skupina "C" ME 1998.
Turnaj Skupiny "C" ME 1998 sa hral v Záhrebe v Chorvátsku od 16. do 20. apríla 1998.
Zápas o 7. miesto
Zápas o 5. miesto
Zápas o 3. miesto
Skupina "D" ME 1998.
Turnaj Skupiny "D" ME 1998 sa hral v Luxemburgu v Luxembursku od 3. do 9. marca 1998.

</doc>
<doc id="668055" title="Polokrídlovce" url="https://sk.wikipedia.org/wiki?curid=668055">

Polokrídlovce (Hemiptera) je rad hemipteroidného hmyzu. V starších systémoch boli namiesto neho dva rady: rovnakokrídlovce (Homoptera) a bzdochy (Heteroptera), čiže rovnakokrídlovce sú všetky polokrídlovce okrem bzdôch. 
rad polokrídlovce (Hemiptera).
V niektorých systémoch sú namiesto radu Hemiptera tri samostatné rady (vyššie sú uvedené ako podrady): rad voškovce (Sterrnorhyncha), rad cikády (Auchenorrhyncha) a bzdochovky (Coleorrhyncha).
V starších systémoch boli namiesto radu Hemiptera dva rady: rovnakokrídlovce (Homoptera) a bzdochy (Heteroptera). Príklad staršieho systému.

</doc>
<doc id="668237" title="AbcLinuxu.cz" url="https://sk.wikipedia.org/wiki?curid=668237">

AbcLinuxu je český internetový portál, zaoberajúci sa hlavne operačnými systémami, založenými na Linuxe a slobodnom softvéri. Portál je vo vlastníctve spoločnosti Nitemedia s.r.o.
Pôvodne ho založil Leoš Literák a od apríla 2004 do októbra 2010 bola prevádzkovateľom spoločnosť Stickfish, s.r.o. V októbri 2010 portál kúpila spoločnosť Argonit s.r.o., vlastnená Pavlínou Šimčákovou a dlhoročným prispievateľom portálu Lubošom Doleželom. Od roku 2015 je portál vo vlastníctve spoločnosti Nitemedia s.r.o.
Komunita serveru vytvorila príručku pre začiatočníkov "Učebnice ABC/Linuxu".
Linuxová distribúcia ABC Linux.
V minulosti (v roku 2003 a 2005) pripravoval server vlastnú live linuxovú distribúciu "ABC Linux", založenú na Knoppixe.

</doc>
